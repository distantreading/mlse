<?xml version="1.0" encoding="UTF-8"?>
    <?xml-model href="../../Schemas/eltec-1.rng" type="application/xml" 
            schematypens="http://relaxng.org/ns/structure/1.0"?>
    <?xml-model href="../../Schemas/eltec-1.rng" type="application/xml" 
            schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0" xml:id="NOR0028" xml:lang="nn">
 <teiHeader>
  <fileDesc>
   <titleStmt>
    <title>
     Harald ELTeC-utgaven
    </title>
    <author ref="https://viaf.org/viaf/66543636 https://www.wikidata.org/wiki/Q19376632">Duun, Olav  (1876-1939)</author>
    <respStmt>
     <resp>
      ELTeC encoding
     </resp>
     <name>
      Michael Preminger
     </name>
    </respStmt>
   </titleStmt>
   <extent>
    <measure unit="words">
     47766
    </measure>
    <measure unit="pages">
     220
    </measure>
   </extent>
   <publicationStmt>
<publisher ref="https://distant-reading.net">COST Action "Distant Reading for European Literary History" (CA16204)</publisher>
<distributor ref="https://zenodo.org/communities/eltec/">Zenodo.org</distributor><date when="2021-04-09"/>
<availability><licence target="https://creativecommons.org/licenses/by/4.0/"/></availability>
<ref type="doi" target="https://doi.org/10.5281/zenodo.3462435">ELTeC</ref>
<ref type="doi" target="https://doi.org/10.5281/zenodo.4662444">ELTeC release 1.1.0</ref>
<ref type="doi" target="https://doi.org/10.5281/zenodo.">ELTeC-$textLang</ref>
<ref type="doi" target="https://doi.org/10.5281/zenodo.">ELTeC-$textLang release </ref>
</publicationStmt>
   <sourceDesc><bibl type="digitalSource">
       <ref target="https://www.nb.no/items/de97f28252d2d87ba267f01aeae4ccb2">
      NB Bokhylla
       </ref>
       <author>
        O. Duun
       </author>
       <title>
        Harald
       </title>
       <pubPlace>
        Kristiania
       </pubPlace>
       <publisher>
        Olaf Norlis Forlag
       </publisher>
       <date>
        1915
       </date>
      </bibl></sourceDesc>
  </fileDesc>
  <encodingDesc n="eltec-1">
   <p/>
  </encodingDesc>
  <profileDesc xmlns:e="http://distantreading.net/eltec/ns">
   <langUsage>
    <language ident="nn" usage="100"/>
   </langUsage>
   <textDesc>
    <e:authorGender key="M"/>
    <e:size key="short"/>
    <reprintCount xmlns="http://distantreading.net/eltec/ns" key="high"/>
    <e:timeSlot key="T4"/>
   </textDesc>
  </profileDesc>
  <revisionDesc>
<change when="2021-04-09">Converted by checkUp script for new release</change><change when="2020-11-15">Checked by checkup
                script</change><change when="2020-11-13">ran oldCheckUp to update</change>
   <change when="0001-01-01"/>
  </revisionDesc>
 </teiHeader>
 <text type="novel" xml:id="nn_Du_H_xml_text">
  <body>
   <div type="chapter">
    <p>
     Sauene skvatt opp og la i veg saa sanden
gauv, for det kom ein paa hjul etter dem,
dei sprang for live, men det nytta ikkje - nytta
ikkje aa vera sau naar slik ein ullsnau skarv
hadde faatt hjul under seg, heile flokken hivde
seg av vegen og inn i skogen, for no tok han
dem! Han paa sykkelen susa framom som ein
vind, det knittra og brann under hjula, og dei
saag etter han og skjønna ikkje det grand.
    </p>
    <p>
     Da han kom fram til den litle bekken nedfor
doktergaren, hoppa han av sykkelen og bles
seg opp etter kjøringa; han tok av seg huva og
puska til haare litt, tørka seg over panna og halsen
og saag paa klokka; ho var ikkje seks enda;
saa sette han fraa seg maskinen og vilde ned i
bekken og drikke, men vart staaande og lye.
    </p>
    <p>
     Det nys oppi dokterhagen, tre gonger paa
rad. - Der har vi 'n værfar, seier han og smiler.
Jasaa, han har faatt det med det i dag. Ut gjenom
hagegrinda kjem det ein lang tør mann med stav;
attom han kjem ei dame, ei stor og brei ei, ho
held ut skjørte til baae sidor, liksom ho vil verne
han fraa den kanten. Det er gamledokteren og frua.
    </p>
    <pb n="6"/>
    <p>
     Best han gaar, stanar han tvert og staar og
krøker seg og ventar, - saa set han i med eit
ulukkelig læte: Bæ-æh! skrik han, og ankar seg
etterpaa. Set slikt da! seier han, reint opp i
under, og ser paa kona. Han gaar nokre føtt
att, blindt og paa snei, og saa er det same læte
att, og same undringa. Ho gjekk etter og lo.
Ho maatte huke seg i hop og ta seg paa knea,
saa løglig var det.
    </p>
    <p>
     Han faar sjaa syklisten, og rettar seg opp
og snakkar attover aksla til kona: Der har vi
denne læraren att, denne Mørk. Digre Mørkskodda,
mor, - fanken er det han fer her etter,
he? Det er da berre Sara heime? Han seier det
høgt, saa han som kjem leiande med sykkelen
maa høre kvart orde. - Godkveld, hr. skolemester.
Saa, De er ute og er hjulbeint. Skjønna
mest her var noko i lufta, eg naus saa vondt i
sta; eg har ein fin nase. Men kor skal De henn
i kveld da?
    </p>
    <p>
     - Til det lande som flyter med melk og
honning, var meininga.
    </p>
    <p>
     - Ingen bespottelser, hr. Mørk! Frua gjer
seg alvorsam og truar til han.
    </p>
    <p>
     - Ja, er det meg De gaar etter, saa faar
De seie meg det her, vi skal til prestegaren vi,
og er forsinka. Er De sjuk, he?
    </p>
    <p>
     - Ja, den som kunde faa vera med og
kikke i prestesekken, san. Hels fraa meg òg!
Mørk tek alt til huva og vil avstad.
    </p>
    <pb n="7"/>
    <p>
     Frua ser langt paa han, og truar med fingeren
att.
    </p>
    <p>
     - De er meg ein god ein, De - De visste
nok - - -. "Prestesekken!" tek ho oppatt da
dei er for seg sjøl, - hahaha! Aa, det er ein
vittig hund!
    </p>
    <p>
     - Hm. Ja, siste orde er eg med paa.
Hund...
    </p>
    <p>
     Den tunne mannen stryk seg ivrig over
skjegge og skyt brunene opp. - Eg er no berre
bonde eg òg, det er ikkje for det. He? Gu er
eg saa ja, eg har aldri gjort meg til av noko
anna. Men det er det eg meiner, at no har vi
berre Sara att, ikkje sant? - og da bli ho tidsnok
gift, om ho ikkje renner i veg og tek han
der. Denne bygdeskolemesteren. Men du er no
reint forgjort etter han, du; du som læst skal
vera av bedre folk. Tvi! han stubba i veg med
smaa sinte steg.
    </p>
    <p>
     Frua saag seg attende, nett med det same
Mørk svinga inn i hagen. - Saa høg og djerv
han er, mumla ho. For nokre rare auga det er
i han. - Jaumenn kan eg forstaa Sara lel.
    </p>
    <p>
     - - - - Harald Mørk gjekk beint gjenom
hagestua, banka ein totre harde slag paa døra
til stua innfor, og steig inn.
    </p>
    <p>
     Sara reiste seg borte ved borde, ho smilte
baade lurt og lukkelig, og tok handa hans.
    </p>
    <p>
     - Visste du kom, ser du. Men der gjekk
du deg vakkert i fella. Dei vart saa hefta før
dei kom i veg, far vart aldri ferdig i dag; han
     <pb n="8"/>
     skjønna godt kor du skulde. Til pass til deg! lo
ho. Det har du godt av!
    </p>
    <p>
     Han stod og heldt handa hennar, kneip att
auga og saag paa henne. Ho vart oppraad,
hengte seg kring halsen paa han og gjømte andlete,
saa han saag berre den lyse haarknuten og
den lange fine halsen nedover. Han retta seg
opp i full høgd, saag ut gjenom vindauge og
smilte tankefattig. Ho kikka opp paa han, med
store blaagraa auga; andlete hennar var litt
freknut, men hadde ein fin lysrød let i kinna og
var snøkvitt over panna og halsen, det var smalt
og nervøst, og smaa trekkningar kunde fara over
det som skuggar; men det var sterkt likevel, og
vakkert.
    </p>
    <p>
     - Kvifor er du saa still av deg, Harald?
Du?
    </p>
    <p>
     - Still? Veit ikkje eg.
    </p>
    <p>
     Han la handa kring ryggen paa henne og
gjekk og sette seg. Ho sette seg ved sida av
han, sat og leika med handa hans.
    </p>
    <p>
     - Nei, eg veit ikkje. Det kom berre for
meg, at det var rart du ikkje gav meg ein kyss
da eg kom. Det skulde eg ha havt, tykte eg.
Og - det hadde liksom vore som eit - som eit
godt merke.
    </p>
    <p>
     Ho drog litt paa brunene, men snudde seg
rolig imot han og smilte, tøyde seg bort til han,
stakk eine handa inn i den digre, brune haarluggen
hans og heldt munnskjegge unna med
den andre, gjorde munnen spiss, og kyste han
     <pb n="9"/>
     fort og lett. Saa maatte ho gi panna ein liten ein,
for ho var saa kvit og fin i det brune andlete;
ho maatte bortpaa auga òg, for dei var saa lange
og smale og det lyste saa sterkt blaatt fraa dem.
    </p>
    <p>
     - Enn no da? Er det ikkje bra no?
    </p>
    <p>
     - Ja takk. Du er lydig og dydig, feilar
ikkje det. No var det ein sigar om aa gjera.
    </p>
    <p>
     Da ho kom med den, tok han heile gjenta,
løfta henne opp og dansa med henne. Ho smaaskjente
paa han, for ei av tausene kunde komma
inn kva stund det skulde vera; ho vart baade
rød og sint paa slutten, ho syntes han fekk venne
seg til aa vera folk.
    </p>
    <p>
     Folk? nei. Det var det verste han skulde
vera. Ho var no vel forresten hans? Elles kunde
han godt sleppe henne, visst ho vilde vera med
ut og ro i kveld; den turen ho hadde lovt han
saa lenge.
    </p>
    <p>
     Ja, ho visste ikkje. Det var det, at ingen av
tausene hadde tid til aa bli med.
    </p>
    <p>
     - Nei, hør meg no her: enten ror vi toeina,
eller saa let vi det vera.
    </p>
    <p>
     Ho gav etter. Dei rusta seg med kjel og
matkorg og drog avstad.
    </p>
    <p>
     Det var ein blyblank junikveld. Fjorden sov
bortunder sørlande, og ytterst ute rann strendene
bort i ein hildrande blaane, der sjøen vart himmel
og himmelen vart sjø. Men inne i botnen
spegla fjelle seg med svart isblank skugge i
stilla.
    </p>
    <p>
     Dei skulde over til Barøya paa sørsida, og
     <pb n="10"/>
     Sara vilde ro da dei var midfjords. Harald la
seg baki skotten og saag paa henne. Ho vart saa
lita naar ho kom frami aarane, saa hjelpelaus
grann og fin. Og saa gudnaadslig som ho kava
og hakka; og av og til kom tungetippen fram,
naar ho skulde gjera rigtig eit fint tak. Blaagraa
var auga hennar og blaagraa var kjolen; og all
kvelden omkring dem var blaagraa.
    </p>
    <p>
     - Du faar ikkje sjaa slik paa meg naar eg
ror, eg vil berre lære, skjønnar du. Om ei stund
spurte ho kva han tenkte paa.
    </p>
    <p>
     - Paa deg. Han let auga kvile paa henne,
og opna dem litt meir enn vanlig. - Paa deg
ja. Eg tenker paa at dette er du, og dette er
eg. Eg, beint ut sagt, folkeskolemesteren, som
far din seier, vordende kirkeklokker og tingmanns-emne.
Kor i gudsnamn høver det til at
eg er her? her i lag med deg? Høres ikkje det
bra djuptenkt ut? Det er visst òg det første eg
har tenkt, paa eiga hand. - Det er det, ser du,
som er ulukka mi, same kor eg ror, at eg er
verken bonde eller noko anna. Far min, han var
bonde han, om han var klokkar aldri saa mykje,
han var ikkje aa rugge; ja, han er slik den dag
i dag. Eg er ein rakkelhane. Som ein agent aa
rekne for.
    </p>
    <p>
     Sara la inn aarane, knepte handa kring knee
og saag smilande paa han.
    </p>
    <p>
     - Rettno har vi vore forlova eit halvt aar.
Angrar du paa det? For det om far ikkje kom
til aa like det med det same, kanskje? Pytt san!
     <pb n="11"/>
     Du skal faa sjaa han kjem etter. Og du veit:
du arbeider deg fram, du. Trur du ikkje eg er
viss paa det da, at du kjem til aa sitte i det
høie raad, som far seier. Eller du spelar deg
fram, med fela. Fram kjem du alltid. - Forresten
er no det det same, for meg; eg kan
ikkje leva deg forutan eg, Harald. Det har eg
sagt til mor òg; har kjent det heile tida mest,
sea den gongen du veit.
    </p>
    <p>
     - Naar da?
    </p>
    <p>
     - Uff! - den gongen da - da eg kom
skriande beint i arm ane paa deg nedi Brækka.
    </p>
    <p>
     - Aa den gongen eg tok og kyste deg!
Ja, den gongen fekk eg meg ein som det var
mon i.
    </p>
    <p>
     Ho tok auga fraa han, treiv aarane og bynte
aa snu baaten rette vegen att.
    </p>
    <p>
     Dei kom endelig til lands, gjorde fast baaten
og gjekk oppover vollen. Stranda var brei og
flat her, fin grasvoll som sauene hadde snauklipt.
Barskogen stod høg og tett ovanfor; bakom var
det brune lynghaugane, som kveldsola skjein
paa. Det var dit dei vilde.
    </p>
    <p>
     Sara tok til aa snakke, da dei gjekk oppgjenom
skogen, snart om det eine og snart om
det andre. Slik klemmer ho paa støtt naar vi
gaar i skogen, tenkte Harald og smilte.
    </p>
    <p>
     - Veit du at han Petter Engdalsvika har
teke live av seg? spurte ho.
    </p>
    <p>
     - Kva du forteler? Han Petter?
    </p>
    <p>
     Han snudde seg imot henne, auga var eingrand
     <pb n="12"/>
     attletne som elles; han braut av ein kvist
som var i vegen, utan aa sjaa bort ifraa henne.
    </p>
    <p>
     - Jada, dei har funne han oppi skogen, der
søstra, ho Lavina, vart funni. Han hadde hengt
seg, liksom ho, i same grana enda. Kan du forstaa
slikt? Han som var saa bra ein mann. -
Men kva er det med deg, Harald?
    </p>
    <p>
     - Med meg? Langt ifraa!
    </p>
    <p>
     - Eg syntes du vart saa bleik. Du bli
bleikare og bleikare, kva er det da, Harald? Du
er reint stiv i andlete. Kvifor bryd du deg saa
mykje om denne mannen da? Det ligg da i slegta
hans, dette.
    </p>
    <p>
     Dei sette seg i lyngbakken. Sola hadde glødd
igjenom skylage no og synte heile andlete; ho
laag tett over fjellaksla og skjein rødt hitover,
og dei sat og saag henne inn i aasyna. Sara
famla seg fram til handa hans og flytta seg litt
nærmare.
    </p>
    <p>
     - Du, kvifor er du saa still? Sei meg: er
det for det at Petter var far til Petra? Kan du
ikkje svara meg paa det, Harald! Jau, eg ser
det paa deg, du sit og tenker paa henne no.
Der har vore noko imillom deg og henne!
    </p>
    <p>
     - Ja, det har eg da sagt deg før.
    </p>
    <p>
     - Ja-a, saan litt ja, det bryd eg meg ikkje
om, - enda eg gret mang ei stund for det, i
førstninga. Men det er slutt no, ikkje sant? Du
bryd deg ikkje meir om henne no?
    </p>
    <p>
     - Det er slutt for lenge sea. Om det saa
     <pb n="13"/>
     er mitt siste ord! Han saag alvorsam paa henne.
- Men kva dag var det han - -?
    </p>
    <p>
     - Det var visst i gaar.
    </p>
    <p>
     Ho sat ei stund og reiv opp mose og kasta
nedetter. Saa tok ho til og lo:
    </p>
    <p>
     - No kan ho vel ikkje sitte og broddere
lenger! Ho seier broddere, har du hørt det? -
Du, eg har vore innom hoss henne fleire gonger,
eg, her i vaar og somar, naar eg kom fraa
Skarsvaagen, fraa handelsmannen; berre for di
skyld. Det kom saa for meg, at - ja, eg veit
ikkje men - - eg tykte synd i henne, for der
har vore noko dykk imillom. Men ho er ikkje
det grand sint paa meg! - Ein dagen fortalte
ho at det var kontorsting ho broderte. Men Harald
da, kvifor ser du slik paa meg? Eg meiner
da ikkje aa seie det minste vondt om henne.
Harald!
    </p>
    <p>
     Han tek henne hardt inn til seg, bøyer
hovude hennar bakover og ser henne stivt inn
i auga, til det byner aa rykke i andletsdraga
paa henne.
    </p>
    <p>
     - Er du glad i meg, Sara?
    </p>
    <p>
     - Det veit du eg er.
    </p>
    <p>
     - Er du det da? Innst inne? Vil du bli mi
da? Mi? Du har aldri vore det enno, Sara, vil
du det? Han gjømmer andlete ved barmen
hennar, sit med henne paa fange og voggar. -
Kvifor svarar du meg ikkje? Seinare ja! Ja ja
ja, Sara. Men det er berre fordi du er glad i
meg, det? Det er som ein kjær plikt berre.
    </p>
    <pb n="14"/>
    <p>
     Han sat slik til det bar i graaten med Sara.
Da trøsta han henne som eit barn, reiste henne
opp og kyste henne lystig, og tok til aa gjera
opp varme. Han var svært lettliva med han
heldt paa med dette, fann paa baade eitt og
anna som var løglig, han kunde vera baade
kjerring den og kjerring den, og dei lo som
ungar da dei drakk kaffeen.
    </p>
    <p>
     Men ikkje lenge etter var dei paa heimvegen.
    </p>
    <p>
     Han strauk henne mjukt over haare da dei
skildest, kom att og klappa henne paa kinne.
    </p>
    <p>
     Ho stod og studde seg til hagestolpen og
saag etter han.
    </p>
    <p>
     Sykkelhjule skar i sandvegen med ein mjuk,
vaat lyd. Det var midnatt, og lufta var frisk av
dogg; det perla i grase, og han kjørte gjenom
blomelukt og sjølukt om einannan.
    </p>
    <p>
     Heile vegen nedover vollen kjente Harald
at Sara stod oppi hagen og saag etter han; men
han gjorde seg sterk og trødde paa berre saa
smaatt, saag seg ikkje attende ein einaste gong.
- Men staa ikkje der og sjaa slik etter meg
da, gjente, sa han; du staar da som du skulde
vera dømt til døden.
    </p>
    <p>
     Da han kom inni skogen, tok han ikkje vegen
som førte heim, det sa seg liksom sjøl at han
kjørte beint fram, han sette fart paa og var snart
     <pb n="15"/>
     frampaa Engdals-gjorde. Heilt ned til Vika kjørte
han, hoppa av ute i garen og vart staaande.
    </p>
    <p>
     Kor like stod var ikkje godt aa vita, men
ventelig var det paa laaven. Kor Petra laag
visste han ikkje heller, no; brørne hennar, dei
to gutungane, hadde lege paa stuelofte før, og
ho hadde havt kjøkenlofte. No var her gjerne
einkvar framand i huse. Det var ikkje verdt aa
gaa inn.
    </p>
    <p>
     Han kasta ein neve sand paa kjøkenlofts-glase,
som han hadde gjort før somtid, og venta.
    </p>
    <p>
     Ja slik hadde han staatt her og venta før,
staatt og venta og vore saa viss i si sak. No
maatte han ha eitkvart aa stø seg til, han var
saa mjo i knea, og hjarte var urolig; i kveld
vart det ikkje det same enten ho opna eller ei.
    </p>
    <p>
     Andlete hennar var i vindauge som snarast,
men det kom ikkje att. Han fraus etter kjøringa
og kunde ikkje staa still. Han gjekk inn. Døra
hennar var læst. Han la munnen innaat dørgaatta
og tagg om aa faa sleppe inn; han tagg og han
trua, til han merka at døra gav etter.
    </p>
    <p>
     Petra sat i senga. Ho sat og saag forundra
paa han, med hendene slakt framfor seg paa
teppene. Harald gjekk fram og sette seg stilt
paa senggavlen hoss henne; han tok den eine
handa hennar, men sat lenge og sa ikkje noko.
    </p>
    <p>
     - Ja ja, Petra, sa han endelig. - No kjem
eg til deg. Petra, no kjem eg til deg, hører du.
    </p>
    <p>
     Ho saag fram paa golve og hørte visst ikkje
kva han sa.
    </p>
    <pb n="16"/>
    <p>
     - Ja, men hør no her: Det maa bli du og
eg, Petra, finns ikkje raad for anna! Hm? Seier
du ingenting du da? Kvifor svarar du ikkje? -
Ja eg kjem ifraa ho Sara, beinast hit, men det
skulde du ikkje vera rædd. Du ser vel eg maatte
da. At det er alvor. Du har aldri vore sint paa
meg for det, Petra, at det bar dit med meg.
    </p>
    <p>
     - Nei.
    </p>
    <p>
     Ho saag rolig opp paa han og smilte. Ho
la handa si oppaa hans, og strauk lint over henne.
Ho hadde store, gode hender, som vermte saa
venlig.
    </p>
    <p>
     - Eg kjente det straks, eg, at du kom fraa
henne, kjente lukta av henne i klædane dine; det
er saa fin ein daam; det har sete att etter henne
i stua naar ho har vore her. Slik er ho sjøl
òg ...
    </p>
    <p>
     - Ja, til helvet med henne! Eg har sagt
farvel med henne. I kveld. Heretter - er det
berre du og eg.
    </p>
    <p>
     Ho sit ei stund og ser tomt framfor seg,
snart fram paa golve, snart paa teppene. Da
snur ho seg ifraa han, kryp ned under teppene
og svarar han ikkje meir. Langt om lenge
kjem det:
    </p>
    <p>
     - Er det - for det som har hendt - - at
du kjem hit no?
    </p>
    <p>
     Han visste ikkje kva han skulde svara. Orda
vart saa tørre i munnen paa han, dei var ikkje
noko aa bruke. Handa hennar laag liksom ho
     <pb n="17"/>
     var død inni hans, og han sat still og klemte
henne og venta.
    </p>
    <p>
     - Eg kom berre til aa kjenne det, at det
var vi to, du og eg, som - -
    </p>
    <p>
     Enno ei stund laag ho og tagde, saa slakk
som det ikkje fanns livsvon i henne meir. Saa
bad ho han gaa.
    </p>
    <p>
     - Gaa? Nei, Petra, eg gaar ikkje. Aldri;
det skal du vera fri. Du har vore mi gjente, du,
men det har ikkje Sara. - Ja ja, gaa kan eg
alltid, denne gongen; men eg kjem att. Han
reiste seg. - Vil du ikkje seie godnatt til meg
heller da? Men lite grand glad i meg er du no
vel, hm?
    </p>
    <p>
     - Lat meg vera i fred. Det er saa umulig,
allting. Kan gjerne fortele deg det med det
same: Eg har havt like mykje med andre som
med deg.
    </p>
    <p>
     - Pyh!
    </p>
    <p>
     Han stod og smilte til tullsnakke hennar.
Saa strauk han henne over haare, det var saa
mjukt, saa skyldlaust, og hadde slik sjeldsynt
brungraa let; han bøyde seg og kyste henne
paa kinne, og gjekk.
    </p>
    <p>
     - Eg kjem att i morgokveld.
    </p>
    <p>
     - Nei, Harald; ikkje gjera det.
    </p>
    <p>
     Han drog seg til minnes orda hennar, da
han kom ut. Det var visst ikkje stor mon i aa
komma att. Han tok sykkelen, men glømte aa
sette seg paa han.
    </p>
    <pb n="18"/>
    <p>
     Da han er oppi Engdals-tune, snakkar det
til han:
    </p>
    <p>
     - Kva fanken, er det du?
    </p>
    <p>
     Midt i laavedøra staar Ola Engdalen og
flirer, med hendene innom bukselinninga. Harald
svingar opp til han, og dei set seg paa laavebrua.
    </p>
    <p>
     Ola var eldste sonen der i garen, paa same
alder som Harald, og dei hadde vore gode bussar
baade paa skolen og seinare utgjenom aara.
Det var slik Harald hadde vorte kjent med
Petra, etter han kom att fraa lærarskulen og
fekk posten her.
    </p>
    <p>
     - Ja ha ja, sa Ola. - Eg ser det der. Men
dei fortalte da du var hoss dokteren i natt? Eg
var ute og sleiva eg òg, paa dei kantane; men
ikkje hoss dokteren, eg var ikkje saa daarlig.
Dei fortalte enda du var ute og rodde? - har
du "seilet din skude paa grund?"
    </p>
    <p>
     - Det stemmer.
    </p>
    <p>
     Ola slepte fliren og saag alvorsam paa han.
    </p>
    <p>
     - Ja, det vart litt tussi nedi garen. At det
skulde gaa den vegen med han Petter òg da.
Kva ho seier, ho Petra no da?
    </p>
    <p>
     - Ho vil ikkje ha meg.
    </p>
    <p>
     - Ha deg nei? Ho skulde no vel ikkje det
heller?
    </p>
    <p>
     Harald svara ikkje, og den andre tendte paa
pipa. Dei sat slik ei stund. Natta kjølte omkring
dem, og bekken susa og susa. Og Ola fortalte
om Petter som hadde hengt seg. Det var det,
     <pb n="19"/>
     trudde dei, at han Petter hadde plaga ho Lavina,
søstra, borti det. Mannen hennar døde, og Petter
krevde garen etter far sin. Det var noko med ein
sau òg, han skulda henne for at ho hadde raska
aat seg ein framand sau. Ho fann seg eit taug
og ei kvistgran, og hengte opp seg. Ho var saa
tung til motes støtt. No fann dei han Petter i
same grana. Han bala ikkje rart nedi Vika, det
gjekk att og ned med han villig vekk, i fjøse
var det eine ulukka etter den andre. Leserie
gjorde vel sitt det òg. - Det var sørgelig med slik
ein bra mann, sa Ola.
    </p>
    <p>
     Harald reiste seg, og Ola gjorde det same;
dei slong oppetter vegen i lag.
    </p>
    <p>
     - Men at du er her no da? tek Ola oppatt.
- Kor det er vore, det? Sei meg beint ut:
har du ikkje fare og vore smaatt forlova med
denne dokterfrøkena da?
    </p>
    <p>
     - Har saa ja. Men det tenker vi ikkje paa,
lenger. Kom ikkje med rognebær til reven. - -
Forresten saa - er vi forlova enno.
    </p>
    <p>
     - Skjønna det. Men kan du fortele meg
korles det gjekk for seg lel? Korles du kom paa
det, eller - - ja, eg meiner, at du vaaga deg i
kast med det som er saa storveges? Dækeln ta,
gut, det er ei hiva gjente - du har gjort eit
varp! Men at du fekk henne?
    </p>
    <p>
     - Ho kom sjøl, far. Kom deisande lukt i
fange paa meg. Det var ein kvelden eg hadde
sete hoss 'n Hansen paa Bjørland, handlaren, og
drukke litt; det var i fjorvinter, og haalt som du
     <pb n="20"/>
     veit; - midt oppi svingen i Brækka kjem det eit
kvinnfolk seglande imot meg, eit lite skrik, og
der har eg armane fulle. Velkommen, velkommen!
seier eg. Ho var mjuk og god aa halde
i, og slik fin daam av klædane hennar, det var
sjeldsynt vare, og saa fann eg i munnen hennar
og tok meg ein kyss, rettelig ein hjartevermar.
Eg hadde havt i meg nokolite av denne pjolteren,
dei kallar, og det er kar som gir mot. Forlate
meg, kor eg forsynte meg, og kor ho vreid seg
etterpaa og vilde laus! Ja ja, san. Og i det
same kom dokteren stubbande med pikstaven,
og frua kom med skjørte, dei hadde vore i lag
alle tre og gjenta hadde skridd paa isen og
kunde ikkje stane. Ja, det var no det, san.
    </p>
    <p>
     - Ja, men sea da?
    </p>
    <p>
     - Sea? Aa. Det laga seg av seg sjøl det.
Dokteren skreiv og trua med at han vilde kunngjera
det for gu' og kvarmann og faa meg avsett.
Eg slong av dit ein kvelden. Gamlingen tordna,
og gjenta ho gjømte seg og gret. Men frua tok
meg til sides og blunka. Berre eg ikkje fortalte
noko, saa. For dotra bad for meg ... hadde
ingen ting imot meg. Eg bad om aa faa treffe
henne, eg vilde bede om tilgiving. Nei, ho vilde
ikkje sjaa meg. Eg møtte henne paa dansen hoss
dyrlægen ikkje lenge etter. Ho vart bleik først
eg saag paa henne - - og saa fekk eg no kloa
i henne sistpaa. Og ho i meg. Slik er det naar
ein ikkje agtar seg urlite. Syntes mest eg hadde
gjort eit kast eg, men.
    </p>
    <pb n="21"/>
    <p>
     - Ja, det er det no vel òg, det? Fin gjente,
og - peng, og -
    </p>
    <p>
     Harald gjekk og røykte litt.
    </p>
    <p>
     - Eg kan ikkje! brast det utor han.
    </p>
    <p>
     Ola kaldrøykte og la seg ikkje borti det.
Harald gjekk igjenom grinda, og Ola vart staaande
att. Dei stod og hang paa kvar si side.
    </p>
    <p>
     - Eg maa ha eit menneske som hører meg
til, det er det som er. Beint ut sagt: det er ho
Petra eg maa ha. Straks eg hørte kor ulukkelig
ho var, kjente eg det. Sara var dømt med det
same.
    </p>
    <p>
     - Ho Petra ja. Ho er bra nok ho, men.
Ja ja. Det er saa det. - - Men du veit: du er
no ikkje den einaste som har vore der da.
    </p>
    <p>
     - Pytt san!
    </p>
    <p>
     Men Harald vart bleik og urolig, beit seg i
leppa og saag paa Ola. Ola skaut brunene høgt
opp og smilte med brei munn, sputta innfult
millom tennene.
    </p>
    <p>
     - Hm-hm! nikka han.
    </p>
    <p>
     - Skil meg ikkje!
    </p>
    <p>
     Harald sette seg paa sykkelen, sa farvel og
fór sin veg.
    </p>
    <p>
     Ola stod og saag etter han, og sette hendene
paa rome sitt innom bukselinninga.
    </p>
    <p>
     - Du Harald, du Harald! Held du paa og
bli dum du òg da. Ja ja.
    </p>
    <p>
     Han strauk seg over det store munnskjegge,
saag langt ut i lufta med dei brune barneauga.
    </p>
   </div>
   <div type="chapter">
    <p>
     Dagen etter laag Harald ei stund og kunde
liksom ikkje komma etter, kva det var han
skulde vakne til. Det kjentes baade tungt og
trongt. Det var ein still og blid dag ute, kvite
fjørskyer stod høgt paa himmelen, og lauve silra
som ein bekk bak husa, og her laag han og
hadde somarfri. Da kom han ihug Petra, og han
sprang opp utor senga og auste vatn over seg,
- det var no ingen elddaap, murra han, men
det styrkte sjæla likevel.
    </p>
    <p>
     Ho Petra ja, ho vilde vei ikkje ha han no
for det første, men det skulde dei snart bli to
om. Ho Petra, som hadde git han alt, utan aa
tenke paa at ho skulde kreve noko att av han
- no selde dei garen under føtene paa henne,
og der stod ho med to smaa brør, som ho hadde
vore i mors stad alt fraa dei laag i golve og
kraup. Nehei, san; ha han det vilde ho ikkje, ho
var ikkje slik; ho var dummare enn alle dei andre
til saman. Men dei fekk no sjaa da.
    </p>
    <p>
     Han tok ned fela før han hadde klædane
paa, og strauk nokre smaa drag: somarvinden,
     <pb n="23"/>
     som kjem paa vitjing ein junidag til ospene
og bjørka derute. Men det var ingen song i fela;
det dukka opp baade det eine og det andre fraa
i gaarkveld. Han hadde fare som ein tosk att;
og det var ikkje første gongen.
    </p>
    <p>
     Etter frukosten tok han paa og stelte med
veden sin. Han hadde kjøpt stokkeved, som han
kløvde opp til famneved og lødde inn i vedskjule.
Han arbeidde kringt, men det var ikkje
stort aa bruke seg paa; gong for gong retta han
seg opp og kjente paa seg: han var ein trealns
kjempekar, ledug og sterk saa det var baade
synd og skam, han kjente magta i seg som eit
gnag, som eit sugande tomrom.
    </p>
    <p>
     Slik hadde det vore all tida med han: noko
til gagns skulde han ha gjort, litt meir enn folk
flest, men han kom aldri paa kva det var. Dagen
kunde ligge slik utover verda og vente paa han,
saa fager og venlig, det saag paa han og vekte
eit andsvar i han som hadde røter langt inn.
Dei skreiv saa mykje og preka om det no, at
ein skal kravle seg ut paa lande og grava og
plante og sjaa til aa gro fast. Ja, aa vera ku
var visst ein god ting, aa vera eit tre var kanskje
bedre; men det var menneske han for sin
part tykte han skulde ha vore, det kjentes slik.
Og det er saa si sak. Det ber like snart hit
som dit da.
    </p>
    <p>
     No var han saa bra paa veg her: Sara var
han glad i, og ho i han, han kunde faa baade
henne og pengane og alt anna han trong. Dermed
     <pb n="24"/>
     skulde han ha vore ferdig med kvinnfolka
og teke til med live liksom. Det fanns ikkje
karar han brydde seg saa lite om, som dem
som vart hengande i eit gjenteskjørt; dei spraltes
som flua paa naalsodden, surra saa pinsamt
og kom seg aldri laus. Dei fortente det ikkje heller.
"Tag hvad dit er og gak bort," det var orda
han heldt seg til.
    </p>
    <p>
     Og no stod han her, med øksa i handa, og
sat saa hjartelig fast.
    </p>
    <p>
     Han saag utover fjorden rett som det var.
Vilde han ikkje blaase litt, saa det vart litt meir
luft? Nei, det var hilderstilla, strendene spegla
seg i vatne, og austanvinden naadde berre nedpaa
med vengspissen og skreiv ei sølvgraa stripe
her og der. - Og han Ola Engdalen - han saag
han saa vel for seg, han stod oppmed grinda og
blunka og kremta: hm-hm! Petra hadde nok vore
hans ja. Ja, herregud, det hadde han visst heile
tida; det var føre mi tid det, som han gjerne sa;
før han kom att fraa lærarskolen. He, det er eg
som har teke henne fraa han, og enda staar eg
her og krøker som eit utbløytt vêrelamm!
    </p>
    <p>
     Likevel laag han og rak frammed lande, den
tida han Ola kom og skulde opne laksenøtene.
Han vilde berre sjaa han.
    </p>
    <p>
     Baatane dreiv jamsides i stilla, aarane strauk
lett i vassflata og teikna, og Ola la hendene i
kors og snakka om vêre. Gong og annan gav
han Harald eit stikk med auga; men inn paa den
praten var det ikkje aa faa han. Han sat tjukk
     <pb n="25"/>
     og dum og pinte ein saa trufast. Det var visst
ikkje nokon som hadde ansa paa kor lur han
Ola var.
    </p>
    <p>
     Da Harald kom heim, laag der brev fraa
Sara. Ho had han dit til fødselsdagsgilde aat
mora. Han maatte komma, for ho stunda saa
etter han; ho hadde tenkt paa han heile tida sea
han var der, hadde ikkje faatt sove. - Det var
ein ny tone i breve hennar, ho var urolig, bad
saa vakkert, det kom for han at ho hadde graate.
    </p>
    <p>
     Ja ja, men han kunde ikkje tene henne i
dette. Om eit halvaars tid var ho like god,
hadde glømt han og funne seg ein annan, som
var etter hennar hug og stand. Da han sykla
til Petra i gaarkveld, visste han berre at han
burde ta henne. No, etter orda hans Ola, kjente
han det stod kleinare til enn som saa: han var
glad i henne, hadde faatt fanterie heilt inni sjæla.
    </p>
    <p>
     Ja ja. Han sat og spela lenge utover kvelden.
Svarttrasten song oppi lia; han var den einaste
av songfuglane som hadde hjarte til det no.
Tonen kom mørk og einslig; men der var lukke
i han lei, det var song, og Harald syntes han
kunde slutte med spele.. Det var saa mangtslag
han skulde havt fram, og klarte det aldri. Fuglen
har berre eitt, han, og det syng han ifraa seg
saa skogen lyer.
    </p>
    <p>
     Harald kom ihug i gaarkveld att. Da han
kjørte fraa doktergaren. Han syntes han maatte
ut og gjera eitkvart vondt, det var det han
     <pb n="26"/>
     lengta etter. I grunnen var det ikkje anna enn
det, at han vilde trasse alt og hjelpe Petra, no
naar ho trong han.
    </p>
    <p>
     - - - Næste dag kom det eit nytt
brev fraa Sara.
    </p>
    <p>
     Mor og eg har fortalt far at vi er forlova,
skreiv ho. Eg gled meg til at du kjem i kveld.
Eg skal ha paa den kjolen du veit, den du synes
saa om; men du treng ikkje ta fela med, visst
du ikkje er huga paa det. Det er eg, Harald,
som gjer fest for deg i kveld. Det skal vera
vaar kveld. Den gleda unner du meg vel? Det
skal bli godt aa faa høre fantord for deg av dei
"kondisjonert". Det løfter meg høgt, synes eg,
naar far skjenner og er forgiftig. Forresten saa
gav han seg fort. Det er noko ved deg, seier
han. Saa kjem du da!
    </p>
    <p>
     Ja, han skulde komma. Det var greit. Han
hadde det ferdig straks, og smilte. Ja, stakars
Sara; komma det skulde han. Men det var sørgelig
ho skulde mjukne slik nett no. Ho hadde da
heldt seg stinn nok i halsbeine hittil. Men det
retta vel paa seg.
    </p>
    <p>
     Harald kom seint til doktergaren. Det regnte
litt, saa dei hadde rømt inn og var alt i full
gang med kaffeen. Straks han kom inn i gangen,
var Sara der òg, kom glidande imot han i den
lysrøde kjolen og kasta seg varmt om halsen
paa han.
    </p>
    <pb n="27"/>
    <p>
     - Takk, Harald! Eg var saa rædd du ikkje
kom.
    </p>
    <p>
     Ho vart vâr fela, og smilte med dogg i auga
opp mot han:
    </p>
    <p>
     - Er det for mi skyld du har den med?
Skjønna du eg gjekk og ønskte at du tok henne
med, enda eg sa du kunde late vera? Du Harald
òg! Ho strauk han lint om kinne. - Du er saa
god, du.
    </p>
    <p>
     Ho vilde ta felekassa fraa han, men han
slepte henne ikkje, han steig inn med henne i
handa liksom det var berre som spelmann han
kom, i kveld som ein annan kveld. Gamledokteren
sjøl møter han i døra, med ein mager smil:
    </p>
    <p>
     - Velkommen, velkommen, hr. Mørk! -
Skal vi - - han ser verdig opp paa Mørk - -
skal vi, hm, ut med historia i kveld?
    </p>
    <p>
     Harald rista paa hovude, og dokteren levna opp:
    </p>
    <p>
     - Nei, det har De brennsyande rett i. Det
var just nettopp min tanke.
    </p>
    <p>
     Det sat folk og drakk kaffe og røykte i tre
stuor, den øvste halvparten av bygda var her,
og dokterfolke tok storveges imot dem, - dei
var folkelige folk. Her var saa grei skuring i
doktergaren, ein kulde røyke kor ein vilde og
drikke med ein lysta, det var inga sak aa vera
her. Harald saag i haartenna paa presten, og
der kom alt døtterne hans imot han, smaa og
tunne og fulle av snakk. No hørte han klokkaren,
     <pb n="28"/>
     og saa kom vesle dyrlægen, urliten og ivrig, og
helsa. Midt imot han sat ungdokteren, kommunelægen,
som budde paa andre sida fjorden, han
saag opp og nikka godslig til Harald, vart vâr
fela og svor paa det breie kristianiamaale sitt,
at no vart her musikk! no vart her gjerne ein real
slaatt aa faa høre! Harald likte denne mannen
og tenkte paa aa slaa seg ned attmed han. I det
same kom frua, seglande i silke, og skulde bli
gratulert av dem som sist var komne. Ho lyste
lang veg imot Harald, han var saa velkommen
han kunde bli, og det tok tid før ho slepte handa
hans og hadde faatt full greie paa korles han
hadde det. Han kom i hug første gongen han var
her i gjestebud: Ho stana framfor han og smilte
og spurte korles han hadde det. Han laga seg
til og skulde svara, at jau takk, det stod berre
bra til, men da han var kommen saa langt, stod
ho alt framfor ein annan med same smilen og
same spørsmaale. Det var vel da han kom etter,
at han hørte til andre stader; men det var først
no han hadde hug til aa vedgaa det.
    </p>
    <p>
     Sara kom og skjenkte kaffe for han. Ho bøyde
seg tett ned over han, stilt og mjukt, fanga auga
hans og smilte: folk skulde berre ha visst . . .
    </p>
    <p>
     Dokteren kom inn og bynte aa gaa i stuone.
Han var paa godføre sitt no, verda var ein velsigna
ting aa leva i likevel, og han skulde ha
snakka med alle gjestene sine, dei laag han paa
hjarte. No stod han alt i døra og saag inn dit
Harald sat. Han bar hovude høgt og frimodig,
     <pb n="29"/>
     og saag ut over folk med blide auga som elska
jamvel den minste. Dei slo ned paa Harald.
    </p>
    <p>
     - Det er meg ei glede aa sjaa ein lærar i
huset her. De har ein stor gjerning aa gjera. Stor,
seier eg, for barnesjæla er eit klenodie. Og det
er no mi meining da, at det store her i live, det
er bygd opp av det smaa! Han saag seg rundt
i to stuor, og tok orda oppatt, med tingmansrøsta
si. - Eller tek eg feil, hr. pastor?
    </p>
    <p>
     Presten hørte ikkje, men nikka paa slump:
det var sanne ord ja!
    </p>
    <p>
     Og dokteren skreid gjenom stue etter stue.
Slik var det i grunnen han var. Han smilte stort
og godt til all verda, og helsa rundelig der han
drog fram. Det var ein god mann, som den nye
dokteren sa, og det var ikkje hans skyld det
var saa lite om lukka her paa jorda. Og han
tala: Billig men godt!
    </p>
    <p>
     Harald sat og saag etter han og smilte velnøgd,
med husmora skjenkte likør for han. Han
tømte glase og fekk seg eit til. Straks etter
skjenkte han seg eit sjøl; - prestedøtterne lo
overgjevi og syntes han var baade strid og vill,
men Sara saag dit med eit raadlaust drag kring
munnen og skulde til aa seie eitkvart.
    </p>
    <p>
     Endelig spurte frua om han ikkje vilde spela
litt, og han reiste seg meir enn gjerne og tok
fram fela; folk saag halvt forundra paa han.
    </p>
    <p>
     - Kom med ein rivandes ein! bad ungdokteren.
    </p>
    <p>
     Husfrua bad han spela det han vilde; - saa
     <pb n="30"/>
     kunde Sara sette seg til pianoe -; ho snudde
seg til henne, og Sara tok alt eit steg frem.
    </p>
    <p>
     - Nei, sa Harald. Eg spelar helst aaleine
i kveld. Eg vil spela noko som det er tone i.
    </p>
    <p>
     Dermed sette han i med: "I fjor gjett' eg
gjeita", og saag alvorsamt paa ungdokteren og
dyrlægen. Saa kom han med "Millom bakkar
og berg", og saa den eine etter den andre. Verre
kunde han ikkje gjera dem, for desse tonane
taalte dei knapt høre; dei var vakre nok for seg,
men dei var forargelige likevel, ein vart saa
lutlagt og utbløytt av dem her i bygda. Ungdokteren
sette det vakre kvasse andlete ut i vêre
og gav Harald blenk paa blenk fraa dei mørkblaa
auga; dyrlægen strauk seg gjenom luggen
og voks i sete, han spytta og saag omkring seg.
    </p>
    <p>
     Harald gav dem det att. Han smilte bitande,
ein liten utleita smil, som strigla folk heilt innpaa
holde, auga vart smale som strek i andlete, men
det gjekk kraft fraa dem og fraa andletsdraga,
han var baade vond og sterk. Han stod der 3
aln høg, tett og hestesterk, og lutte litt framover
liksom han vilde true spele i dem, saa reiste
han paa hovude, saa dagslyse fall over andlete
og synte det fram saa brunt og fast det var, saa
ungt og fint under den ville luggen.
    </p>
    <p>
     Den eine folketonen verre en den andre
spela han og saag meir og meir stridshuga paa
dei to, la seg tyngre og tyngre i spele.
    </p>
    <p>
     - Tvi! sa dyrlægen, da det endeleg vart
ein stans.
    </p>
    <pb n="31"/>
    <p>
     - "Gud fri oss fra denne vaande", sukka
ungdokteren.- Er De maalmann, hr. Mørk? spurte
han opp i sigarrøyken sin.
    </p>
    <p>
     - Ja ha, med kropp og sjæl!
    </p>
    <p>
     Det vart eit lite togn i stua. Ein eller annan
hosta tørt.
    </p>
    <p>
     - Det er ikkje sant, seier Sara best det er.
    </p>
    <p>
     Dei snur seg imot henne, alle andleta, og
ho rødnar ein grand, men tek seg paa tak og
seier høgt:
    </p>
    <p>
     - Det har hr. Mørk sagt til meg. Han vil
berre erte Dykk.
    </p>
    <p>
     - Tøv! kjem det vyrdslaust fraa Harald. -
Eg hatar alt som er fint; kvart eit grand; saa
veit De det. Det tirrar meg.
    </p>
    <p>
     Ungdokteren vart meir og meir blank i auga.
Det var hans største lyst aa faa sleppe til aa
rive seg litt paa ein motmann, og her var det likt
til han fann ein det var tak i. Fleire la seg frami,
enda dei heldt seg mykje for god til det, men
han døyvde dem og kjørte ein totre sylkvasse
spørsmaal i Harald.
    </p>
    <p>
     Harald sette fela oppunder haka og strauk
nokre lette drag over strengene; han tok henne
ned att og saag rundt utover gjestene, gjorde til
munnen liksom han vilde plistra. Andlete lyste
bleikt no. Han strauk seg gjenom haare.
    </p>
    <p>
     - Eg idest ikkje! sa han. - Idest ikkje svara.
Enno har eg aldri funne byfolk som hadde vett
nok til aa skjønne det der. Nei, ikkje byfolk, det
     <pb n="32"/>
     var ikkje det eg meinte; kon-di-sjo-nerte, skulde
eg ha sagt.
    </p>
    <p>
     Han tok til aa spela.
    </p>
    <p>
     Sara hadde teke eit par steg fram, men vart
staaande bleik og med halvopen munn og studde
seg til omnen. Dei andre gjorde saa ymse, dei
saag paa kvarandre, dei var forfælte eller smilte,
dei bynte aa snakke om eitkvart anna. Husfrua
var borttil fleire og snakka om "sensibelt kunstnertemperament"
og "De vet, ungdommen elsker
striden", og mangt anna.
    </p>
    <p>
     Harald hadde teke til med eit stykke tysk
musikk, men da han var litt uti, slutta han og
saag ut som han vilde til døra. Han fekk auga
paa klokkaren, som stod i det andre rome. Han
hadde haar og skjegg som dokteren, og var ein
blid og venlig mann som dokteren. Det var ein
gamal, religiøs mann, som Harald hadde havt
mykje tilovers for. Han gjekk bort og helsa
paa han, - auga gleid bort til Sara med det same,
ho stod der like bleik enno -, han fekk han med
borttil eit bord og sette seg breiddmed han.
    </p>
    <p>
     - De er altsaa ettermannen etter far her?
Men De er ingen bonde som han, visst?
    </p>
    <p>
     Klokkaren flytta litt paa seg, likte ikkje spørsmaale.
    </p>
    <p>
     - Nei, sa han uviss. Min far var ogsaa lærer.
    </p>
    <p>
     - Det kunde eg tenke ja. De er saa traust
og fin der De gaar. De er der De skal vera,
De, baade i kirka og i skolen, og her. De har
komme over, kan ein seie. Med meg er det eit
     <pb n="33"/>
     anna maal. Eg er ingen ting. Ikkje det gudskapte
grand heller. Gaar berre her og latar
meg og leiest og bli vond imot alt folk. Eg vilde
ikkje at De skulde misforstaa meg, ikkje De, for
De er ein hedersmann; De har eit kall. Eg hatar
ingen. Ikkje far, som bad meg bli lærar for det
første, til eg kunde faa hengt meg høgre opp.
Og ikkje dem som sit her; ikkje ein av dem.
Men eg maa klaa dem litt, rive kjeften paa dem,
- det vonar eg De skjønnar? Ikkje sant?
    </p>
    <p>
     Klokkaren saag ut, som ein urimelig kar
skulde staa og banke han i hovude.
    </p>
    <p>
     Karane fekk eitkvart aa drikke, dei eldre
tok toddy og dei andre pjolter, og Harald var
fram og fekk seg eit glas av den. Han tømte
det snart og brygga seg eit nytt, og saa tok han
til aa sjaa etter Sara. Han fann henne ikkje inne,
og leita i hagen. Der, i lauvhytta, sat ho. Ho
hadde graate, og han vart sittande med handa
hennar og strauk henne og strauk henne.
    </p>
    <p>
     - Du, sa han og reiste seg. - Eg trur eg
maa gaa heim no. Trur eg stel meg herifraa,
ifraa heile stasen. Hm? Fela kan ligge att til
seinare. Nei, forresten, den maa eg ha med; pytt
san, eg gaar inn og tek henne og stryk min
veg. Du ser, eg høver kleint her; det er ei
plage.
    </p>
    <p>
     - Harald? sa ho laagt. - Kva er det som
piner deg her i kveld? Kvifor er du slik baade
imot de andre og imot meg? Du skal seie meg
det, Harald!
    </p>
    <pb n="34"/>
    <p>
     - Ingen ting. Kjenner berre det, at eg
skulde ikkje ha komme hit i kveld. Skulde visst
aldri ha komme hit.
    </p>
    <p>
     Han stod og lydde ut i regnvêre. Det vaska
stridt paa take no, det kviskra stilt over grasvoll
og lauv, puska og tjuska saa vaatt og mjukt,
rundt omkring husa og all skogen inngjenom.
Sara sat og stirde ned i sandgolve. Da han vilde
gaa, reiste ho seg, tok han tilbake inn i hytta
og strauk han over panna som ei mor.
    </p>
    <p>
     - Eg ser det er synd i deg, sa ho, men eg
veit ikkje kva det er. Men du bli her ei stund
likevel, naar eg bed deg, ikkje sant?
    </p>
    <p>
     - Jau, eg skal det. - - - Aa, Sara, eg
vilde gjera mykje for di skyld; for aa sjaa deg
glad!
    </p>
    <p>
     Han gjekk, og ho kom etter. Prestedøtterne
stod i døra og saag dei kom, men dei smatt inn
med det same.
    </p>
    <p>
     Det var fullt ordskifte da Harald kom inn.
Dokteren sjøl tala, og klokkaren gjorde slikt slag,
dei skaut til maals etter sanninga og visdommen
med mange gode ord, og dei raakte ikkje kleint.
Dei som yngre var, stod paa andre sida, og slo
ifraa seg med aa gjera nar. Gamledokteren
hadde reist seg saa tunn han var, han var harm
og stolt og brukte handa med velde uti lufta.
    </p>
    <p>
     Var her inga framtid for venstre, he? Var
det høgre som gav oss 1905? Han svara ikkje
paa slikt. Ingen aandsfridom? i venstre? Ingen
framgang, sa dei? Han la ut om kva som var
     <pb n="35"/>
     framgang; verkelig framgang, han samla tyngda
si og slo det i dem med magt og mynde: Framgang,
det var vokster, folkevokster, det var ikkje
hopp! Paa slutten sa han fram or Ivar Aasen:
    </p>
    <quote>
     <l>
      Lat det ganga fram, lat det siga!
     </l>
     <l>
      Berre eitt eg ynskjer og bed:
     </l>
     <l>
      at me inkje so høgt maatte stiga,
     </l>
     <l>
      at me gløyma vaar fedranesed!
     </l>
    </quote>
    <p>
     Der hadde vi sanninga. Og der hadde vi
poesi. Ja! Han fekk auga paa Harald og smilte
i stridsmod: Dette var ikkje hat til det som fint
er, det, for det om det var den norske bonden
sine ord; det var fint.
    </p>
    <p>
     Harald stod og saag ned, og folk venta han
skulde svara. Han leita etter tonen litt, og saa
løfte han hovude, la eitgrand paa det liksom
dokteren og klokkaren, og song:
    </p>
    <quote>
     <l>
      Lat det ganga fram, lat det stiga!
     </l>
     <l>
      Berre eitt eg ynskjer og bed:
     </l>
     <l>
      at me inkje saa djupt maatte siga,
     </l>
     <l>
      at me døyr i vaar fedranesed!
     </l>
    </quote>
    <p>
     Det var mange som lo, og nokre som klappa,
men gamledokteren sputta og snudde seg ifraa
han med kraft. Han tok forresten snart til ords
og talte att. Dyrlægen kom bort til Harald og
svor paa at dette var med det vittigaste han
hadde hørt, og ein totre til sa det same.
    </p>
    <p>
     - Vittig? Harald saag paa dem og rista
     <pb n="36"/>
     paa hovude. - Nei, det var ikkje slik meint. Eg
kastar aldri perlor den vegen lel!
    </p>
    <p>
     Dokteren klemte paa. Det var ein armodslig
ungdom som voks opp no. Det fanns ikkje eld
i dem, fanns ikkje gneist, herregud om dei skulde
ha vore slik, dei som var med i den store tida,
i 70-aara, og bar lande opp og fram, dei som
hadde teke det eine store løfte etter det andre
hitgjenom tida!
    </p>
    <p>
     Han gjorde ein liten stans, for at orda
skulde faa den rette vegta si. I det same hogg
Harald inn:
    </p>
    <p>
     - Ja, De var jo med og stridde for "embedsverkets
forenkling", De, hr. distriktslæge?
Han tok glase sitt og løfta det festlig: Lat oss
drikke ein liten støyt, godt folk, og seie den
gamle tingmannen vaar takk for det løfte, ein
takk fraa det takksame norske folke!
    </p>
    <p>
     Han drakk ut, og nokre andre nytta høve
og gjorde det same; men klokkaren steig fram
og kremta seg opp, han øygna ei stor stund, for
her skulde der stiftast fred. Han tok seg litt for
godt paa tak, - og Harald kom først, enda han
hadde det annsamt med aa laga nytt brygg i
glase sitt.
    </p>
    <p>
     - Fattig ja, seier dokteren. Jau, han har
rett. I minsto er eg saa fattig eg kan bli, fattigare
krok har knapt staatt i dette høgvyrde huse, og
sjøl veit korles eg har komme hit.
    </p>
    <p>
     - Det var ikkje økonomisk fattig eg meinte!
    </p>
    <p>
     - Ikkje eg heller. Det har aldri plaga meg;
     <pb n="37"/>
     det er ikkje derfor eg no tek hatten min og
gaar. Fattig i aanden, meinte eg. Men er det
ikkje det som er saa lovprist i skrifta, hr. kirkeklokkar?
    </p>
    <p>
     Harald saag bort paa Sara, som stod i døra
til gangen. Ho var rød i kinna no, og auga
skjein barneblankt imot han. Det rykte hastig i
andlete paa han, liksom han hadde bite seg i
fingeren, han fekk ei djup rukke oppgjenom panna,
tømte glase sitt i eitt drag og stod som han
vilde kaste det i syna paa ein eller annan. Han
gjekk dit glaskrukka med wiskyen stod, for dei
hadde flytta henne fraa han saa langt raad var;
han svinga til eit nytt glas og stod litt og saag
inni det og smilte.
    </p>
    <p>
     Dokterfrua spurte blidt, om hr. Mørk ikkje
vilde spela litt igjen?
    </p>
    <p>
     - Forresten, sa han, saa høgt at det fyllte
stua og døyvde praten; - forresten er eg ikkje
saa fattig heller. Naar eg no finn meg ei bondeveikje
og giftar meg og faar born og gar og alt
slikt, saa skal De ikkje ha nokon ank for meg.
Om tre aar eller saa er eg ordførar i bygda,
jau! hører De; og da skal vi sjaa. Da skal vi
kike litt baade til høire og til venstre.
    </p>
    <p>
     - De skal no ikkje innbille oss De er socialist
lel! ropte dyrlægen.
    </p>
    <p>
     - Men eg kan no bli det. Taalmod, hr. dyrplagar,
saa kjem det. Det er som med kalvinga
det. Tida gjer det.
    </p>
    <p>
     Ein om senn hadde drege seg unna han, ut
     <pb n="38"/>
     i dei andre stuone, og dokteren talte for dem.
Harald la ned fela, tok kassa og gjekk. Sara
stod i døra enda, og han gjekk beint paa henne,
la handa tungt paa aksla hennar og gjekk framom.
Ho vart med han utom døra, stilt, med
blanke augo som før, men med graaten oppi
halsen.
    </p>
    <p>
     - Kvifor - har du gjort dette, Harald?
    </p>
    <p>
     - Aa. Eg er ikkje bedre. Det er noko som
heiter aa vera ufin; det er slike som eg det. Eg
er "bestrøget udvendig og indvendig med beg"
- - du faar ha farvel da, Sara!
    </p>
    <p>
     Dei var som barneauga aa sjaa inn i, auga
hans, og andlete var hjelpelaust og urolig. Taarane
braut fram hoss Sara, og ho tok handa hans
millom baae sine:
    </p>
    <p>
     - No bli det visst lenge - - før du kan
komma hit!
    </p>
    <p>
     - Ja-a; no bli det lenge før eg kjem.
    </p>
    <p>
     Ho skulde ha sagt meir, men han svinga alt
den store hatten sin og fór.
    </p>
    <p>
     - No kan dei eta meg levande om dei lystar,
sa han med seg sjøl.
    </p>
    <p>
     ----- Dei aat han ikkje. Han skulde
bli værsonen i huse, saavidt dei forstod, og han
vart det visst enten han var vis eller gælen.
Klokkaren talte lenge for frua og vilde trøste
henne. Der er ei løndomsfull magt i ungdommen,
sa han; merkelig - merkelig! Naar dei berre finn
seg sjøl ein gong, finn midtpunkte i seg, det dei
skal svinge rundt omkring, - ja, dette var no
     <pb n="39"/>
     berre hans tanke. Ungdommen, ungdommen ja!
Han saag ut gjenom vindaugsglase med store
glade auga, han saag saa fagert eit syn: Ungdommen
er framtida for oss! Jau, det sa han
beint ut. Og han spurte dei andre om dei ikkje
var nøydd til aa gi han rett i dette?
    </p>
    <p>
     Dei gav han rett. Og frua nikka i takt med
det han sa, slik som ho hadde gjort til mannen
sin i alle desse aara, skreiv i lufta med den lange
haka og sukka av eit godt hjarte; men ho hørte
knapt etter. Dokteren sjøl sat med ordføraren
borti ein sofa og smaka saa smaatt paa toddyen;
han strauk seg over skjegge og smilte fornøyd,
hm-hm! sa han og kjente vel etter. - Hm-hm!
song han og reiste seg, og det var eit godvérsmerke
der i huse. Det hadde gaatt bedre enn
ventande.
    </p>
    <p>
     Sara hadde sett seg bort til pianoe da ho
kom inn, og sat og leita millom papira sine, med
ei av prestedøtterne paa kvar side og ei over
stolryggen bak seg. Litt bleik var ho, som saa
ofte elles; men dei kunde ikkje seie ho tok seg
nær av noko. Dei var omkring henne kor ho
stod og gjekk; men likevel kom ho bort for dem,
og dei fann henne ikkje meir. Ho hadde læst
seg inn.
    </p>
    <p>
     ----- Harald hadde ikkje sykkelen
med, og det syntes han var ein lettnad. Det var
godt aa gaa paa den vaate sandvegen, og regne
bløytte herlig. Det song omkring han av væte,
     <pb n="40"/>
     det kokte i grasrot og mold, det var ein kveld
til aa leva og gro i.
    </p>
    <p>
     Aa ja, det var godt aa gaa sin veg. Han
hadde sagt farvel og takk for seg, og ein stor
stein hadde han løfta av gamle dokter Vibe.
    </p>
    <p>
     Han tok opp ei tomflaske som laag paa vegkanten,
han vilde knustre henne mot ein bergnabb.
"Flasken bør ligge!" stod det paa henne.
Og han let henne ligge, og gjekk.
    </p>
    <p>
     Og like nær var han. Des lenger ned han
søkte seg, des verre han skapte seg til og synte
rangsida ut, des blankare auga fekk ho. Aa ja
men, det gjekk vel sin gang, det som maatte gaa.
    </p>
    <p>
     - Petra, sa han og plistra. - No kjem eg
for alvor.
    </p>
   </div>
   <div type="chapter">
    <p>
     Dagen etter, midt paa blanke føremiddagen, tok
Harald sykkelen og kjørte til Engdalsvika.
Petra hadde sete paa ein stol inni stua, og no
reiste ho seg da han kom, og vart staaande og
sjaa forundra paa han. Ho hadde graate, tykte
han sjaa, og det tok han for eit godt merke; han
gjekk fram og la handa paa aksla hennar, tok
hovude hennar innaat seg og strauk henne nedetter
kinne. Det var ikkje saa rundt lenger, det
var lite og fattig. Saa tok han henne paa fange.
    </p>
    <p>
     - Har du ingen som hjelper til her no? Dei
oppi garen?
    </p>
    <p>
     - Ja.
    </p>
    <p>
     - Naar skal gravøle vera?
    </p>
    <p>
     - I morgo.
    </p>
    <p>
     - Eg kjem hit eg òg. Du vil da vel ha meg
til aa synge?
    </p>
    <p>
     - Veit ikkje, eg.
    </p>
    <p>
     - Du: vi maa vel vente til hausten, vi? He?
Men elles saa var eg mest huga paa aa ta garen
her no med det same. Saa slapp du baade auksjon
og andre ting. Saa fekk smaagutane vera
     <pb n="42"/>
     her hoss oss, ikkje sant? Til dei kunde ta garen,
eller - -
    </p>
    <p>
     Ho snudde andlete til han, opna liksom auga
for første gongen og saag paa han. Dei var
graabrune, auga hennar, med gult innslætt i; dei
hang saa lenge ved det dei saag paa. Andlete
var stort men fint; det hadde vorte bleikare i
det siste, men rikare; det laag ope og trufast
imot han som saa ofte før, villig til aa gi alt og
ingenting kreve. - Petra var stor av vokster, og
ho tyngde saa kjært i fange hans.
    </p>
    <p>
     - Ja, sa ho. - Dei kunde saa. Dei kunde
saa ja, men. Ja stakars smaagutane - -
    </p>
    <p>
     Ho løfte barmen liksom ho var innaat aa
strøypast i hel, og raadløysa gjekk over alle
andletsdraga. Ho saag ned og klemte handa til
Harald.
    </p>
    <p>
     - Det er vel gale med renta i banken?
spurte han.
    </p>
    <p>
     - Ja, ho staar for alt sea i fjor. Det blir
auksjon det, med all som først.
    </p>
    <p>
     - Javel. Nei, eg kjøper garen eg; til saa
lenge smaagutane veks til; vi giftar oss føre
onna, meiner eg, saa eg kan flytte hit straks.
Saa det skal det vel bli ei grein med, Petra.
    </p>
    <p>
     - Ja ja. Det blir vel inga anna raad. Ho
sat og grunda og saag fraa det eine til det andre
i stua. - Men - -
    </p>
    <p>
     - Nei, ikkje noko men, Petra! Han bøyde
hovude hennar attover og tok ein kyss. - For
eg skal seie deg det, eg, Petra: eg er glad i deg!
    </p>
    <pb n="43"/>
    <p>
     - Glad i meg? Det har du sagt meg før.
    </p>
    <p>
     - Eg seier det ein gong til, skjønnar du!
    </p>
    <p>
     - Men eg ser det for meg, at eg kjem til
aa ta live av deg, Harald - og du av meg òg.
    </p>
    <p>
     - Lat gaa, saa er da det unnagjort.
    </p>
    <p>
     Ho maatte smile, og paa den vesle smilen
for han heim.
    </p>
    <p>
     Lærar Mørk song ut like, og gravøle i Engdalsvika
stod fint av seg. Det var ikkje søndag,
og vel var det, tykte folk, for saa slapp dei liktalen
av presten. Det var ikkje saa greit aa
komma paa noko godt aa seie, kom det for dem,
naar det høvde slik til som her.
    </p>
    <p>
     Petra hadde vore merkelig rolig sea ulukka
kom, men da ho stod ved grava, tok graaten
henne slik at det saag ut som ho skulde sige
ihop der ho stod. Og da vart folk fleinøygde:
Læraren gjekk beint bort til henne, tok handa
kring henne og fekk henne bort. Ho studde
hovude innaat han liksom ho skulde vera livlaus;
 - og sea om dagen var dei knapt ifraa einannan.
Dei skjønna ikkje det der; for han var da visst
forlova i doktergaren, og meir enn ein kjærest
skulde vel ein lærar ikkje gjera med? Men dei
la seg ikkje borti det. Berre ei av kjerringane
blunka til han og spurte om korles det stod tii
i doktergaren.
    </p>
    <p>
     Harald saag paa henne og smilte forgiftig,
knippa litt med fingrane og drog opp brunene,
     <pb n="44"/>
     det var likt til han vilde svara saa det beit. Men
saa vart han berre staaande og sjaa paa henne
og smile, og saa sa han:
    </p>
    <p>
     - De trur no vel ikkje eg treng dokter,
veit eg?
    </p>
    <p>
     ----- Da Harald saag i postkassa dagen
etter, laag der brev fraa Sara. Det laag der lite
og fint, og da han braut det, anga det som ein
somarkveld i mot han.
    </p>
    <pb n="45"/>
    <p>
     - - Harald gjekk ut og hogg ved. Det
gjorde han støtt naar eitkvart plaga han. Han
gjekk paa denne rangkløyvde bjørkeveden med
synd og vondskap, studerte han ut om der saa
var sju snurar paa han, og smilte og dreiv
bløygen i han der han minst taalte det. Om ein
halvtimes tid var han saa klar han sette seg tvert
ned og tørka sveitten; han song. Det snudde seg
vel, naar verda snudde seg.
    </p>
    <p>
     I minsto hadde vinden snudd seg, han stod
beint inn fraa vesterhav no, bles i syna paa ein
saa raatt han var godfor og saadde dropane
     <pb n="46"/>
     utor trea vidt omkring. Det var frisk vêr; det
var vêr for ein ungdom aa vera til i.
    </p>
    <p>
     Harald gjekk litt og dreiv omkring husa,
stana gong for gong og saag utetter vegen som
gjekk til Bjørland. Saa gjekk han inn og skreiv.
At han skreiv og ikkje gjekk til henne og sa
det, det var feigt av han; men han var ikkje ansles
godtil.
    </p>
    <quote>
     Sara!
    </quote>
    <p>
     No har eg slege eit strek over det siste
breve ditt; for eg veit du meinte det ikkje og
du sit alt og tregar det.
    </p>
    <p>
     Du og eg - kor vil du henn? Ikkje berre
det at mor di er av storfolk, og at far din vil
vera det, nei, det verste er at du er som du
er. Du er fin. Heilt igjen om fin er du, og Gud
velsigne deg for det; men eg er saa grov og
ufin, at det kunde du aldri tru før du hadde
vore gift med meg i lang tid.
    </p>
    <p>
     Forresten, det er ikkje det verste. Det
verste - eller det beste - er det, at Petra og
eg vi maa gifte oss. Vi maa - skjønnar du
dei orda? Gjer du det, saa veit du med det
same, at vi har havt meir saman enn eg har
fortalt deg.
    </p>
    <p>
     Eg har stor synd paa meg for det eg har
gjort imot deg - og Vaarherre han veit korles
eg kunde komma til aa gjera det! - men saa
grovt eit hjarte har eg, at eg tregar det ikkje
som eit anna menneske. Kjære Sara! Eg veit
     <pb n="47"/>
     du vil ta det tungt, dette, men kva anna vil
du eg skal gjera? Og litt om senn kjem du
til aa hate meg og foragte meg, og da er det
verste over. Aa det er synd eg skulde vera
som eg er!
    </p>
    <quote>
     Farvel! Harald Mørk.
    </quote>
    <p>
     Han sykla paa posthuse med breve om
kvelden etter at posten var sendt i veg for den
dagen. - Saa fekk ho det sundagen eller maandagen,
og det skulde vel bli tidsnok; for henne.
    </p>
    <p>
     Næste sundag vart det lyst for Petra
og lærar Mørk, og eit par dagar etter fór dei med
dampbaaten til byen og gifta seg for presten der.
Ola Engdalen og søstra hans var med dem.
    </p>
    <p>
     Det var ein godvêrs-dag, vatne var saa blankt
det var mest som skipe gjekk i blaae lufta, og
lauvlia skjein i unge fine leter.
    </p>
    <p>
     Petra sat og saag omkring seg, ut over fjorden
og opp i lia. Ho tok tungt etter pusten av
og til, smilte langt og forundra til smaagutane.
- Dei hadde ein stordag. Dei hadde ikkje vore
med dampbaaten før, og dei tykte det var eit
vidunder berre aa staa paa dekke og kjenne det
gjekk med dem; dei pekte rett som det var: der
laag det ein baat og rodde, og han vart grundig
attom dem denne gongen! der kom jorder og
hus kilande fram unna skogen, der kom sjølve
     <pb n="48"/>
     holmen roande imot dem - kjem du ifraa byen,
he? og sjaa der du, sjaa der! - saag du den?
Det var ein springar som velta seg, han var
ikkje rædd vatne! - Petra let auga kvile paa
dem lange stunder, og andlete opna seg i rolig
glede. Ho fann i handa til Harald og klemte
henne hardt.
    </p>
    <p>
     Paa heimvegen om ettermiddagen sat dei paa
dekke og drakk kaffe. Og der vart dei sittande,
dei fire vaksne. Harald og Ola sat midt imot
einannan, røykte sigar og snakka om garsdrifta.
Harald kjente han var paa rette vegen no, for
elles kunde han ikkje ha sete saa rolig her og
prata med Ola. Fanns ikkje vondt i same kva
han tenkte paa i kveld.
    </p>
    <p>
     Oppe i tune i Engdalen tok han Ola i handa
og saag han glad inn i auga.
    </p>
    <p>
     - Du faar ha takk da, Ola. Baade for denne
her gongen og for alt du har hjelpt til her. Brylloppe
skal vi ture sea ein gong.
    </p>
    <p>
     Og Ola saag slik paa han at det gjorde godt.
    </p>
    <p>
     Da dei stod toeina heime i stua, Petra og
Harald, lo ho imot han med taarane i auga:
    </p>
    <p>
     - Vi er da dei gælnaste folk som finns lell?
    </p>
    <p>
     - Saa?
    </p>
    <p>
     - Ja, det maa vi no vel vera: Reiser i veg
og giftar oss liksom anna folk reiser til byen og
faar drege ut ei tann.
    </p>
    <p>
     - Ja ja, du lyt vera velkommen ifraa byen
da, Petra!
    </p>
    <pb n="49"/>
    <p>
     - Sjøl velkommen. Velkommen hit, maa eg
vel seie.
    </p>
    <p>
     - Ja, det maa du absolut! No er eg her,
og jamenn skal det bli tungarbeid aa faa meg
ut att.
    </p>
    <p>
     Det sløktes noko i auga til Petra. Ho beit
seg i leppa, stivna over alt andlete etter kvart.
    </p>
    <p>
     - Kva det er, Petra? Kva det er du bli
for? He?
    </p>
    <p>
     Ho rista paa hovude. Endelig saag ho opp
paa han, tok seg paa tak og smilte att:
    </p>
    <p>
     - Ingen ting, ban. Men - - - det er visst
ikkje alle som er glad i kveld.
    </p>
    <p>
     Han gjømte henne i armane sine, løfta henne
opp og dansa med henne saa tung ho var og
song og trala inn i øyra paa henne:
    </p>
    <quote>
     <l>
      Du er saa lita, du er saa dum,
     </l>
     <l>
      du er saa lita, du er saa dum,
     </l>
     <l>
      du er saa dum og lita!
     </l>
    </quote>
    <p>
     Og dagane gjekk, og somaren gjekk, og
Harald og Petra laag i arbeide fraa morgon til
kveld og var lukkelige. Midt i skaaren kunde
han snu seg til henne og spøre kva ho stod og
tenkte paa. Ho lo paa den stillvorne maaten sin:
Paa at du skulde bli slaattekar. - Ja, men eg
har kjent det paa meg all min dag, at eg skulde
bli eitkvart. Tenkte paa prest òg eingong, men
det hadde eg ikkje andlet til, - tenkte paa tingmann
og mangt anna. Ja! Han klemte i veg att,
     <pb n="50"/>
     saa grase stupte og lo, han svinga seg med
sjukvart-ljaaen sin saa det song etter, og der det
beit best gjekk han fram eit heilt steg om gongen.
- Men du maa no ikkje tru eg har noko kall
til dette her, sa han i det han gjekk framom
henne. Det er berre saa mykje eg faar tida til
aa gaa med eg lurer ut eitkvart anna.
    </p>
    <p>
     Og skolen tok til, og han fór den lange
vegen att og fram, og prøvde, som han sa, aa
unnvera tida; for den hadde han anna bruk til.
    </p>
    <p>
     Ola oppi garen kom ofte nedover. Han tok
med mjølka deira til meierie, og henta posten
med det same. Ofte smatt søstra, ho Sofia, nedover
om kvelden og sat og prata med Petra. -
Stundom hjelpte ho til med arbeide òg.
    </p>
    <p>
     Ein dagen saag Ola uvanlig lur ut da han
kom, togg kringt paa snippen av munnskjegge
og flytte augebrunene opp og ned: Eg skulde
da visst ha ein liten brevlapp her. Stor var han
ikkje, men ... kunde vel vera god for det.
    </p>
    <p>
     Harald saag breve var fraa Sara, før han
fekk det i handa. Han las det der han stod:
    </p>
    <pb n="51"/>
    <p>
     Han leverte breve til Petra, og gav seg i
praten med Ola att.
    </p>
    <p>
     Ola hadde støtt eitkvart aa fortele. Han hørte
paa lag alt som vart sagt i bygda, og Harald
godtsom ingenting.
    </p>
    <p>
     Han bynte aa le ein kvelden han sat dernede.
Dei var toeina i stua, for Petra og Sofia
var til handlaren.
    </p>
    <p>
     - Du er vel like slu paa alt, du? Det har
vore staak i doktergaren maa du tru. Dei forteler
dokteren har skrive klage paa deg til skolestyre.
    </p>
    <p>
     - Kva for da?
    </p>
    <p>
     - Kva for? Dja, det maa eg seie eg er
ikkje stø paa. Det var noko slikt som at du
skulde ha ein liten ein i vente.
    </p>
    <p>
     - Ja? - det har eg òg, det. Millom oss
sagt. Men det er no med kona mi det da. Andre
veit eg ikkje - -
    </p>
    <p>
     - Nei, det skulde vera med henne.
    </p>
    <p>
     - Er det òg gale?
    </p>
    <p>
     - Det same spurte Andreas Paalsnese om
     <pb n="52"/>
     paa skolestyremøte. Men det skal vera for tidlig,
skjønnar du; du maatte gifte deg fordi du vart
nøydd til det.
    </p>
    <p>
     - Aa slik no. Nei, merkelig nok, der fér
dei vill. Det bli gælen facitt det.
    </p>
    <p>
     - Det kom forresten brev fraa dokteren
andre dagen, at han tok tilbake klaga, - han
hadde faatt andre oplysninger.
    </p>
    <p>
     - Ja leve oplysningen!
    </p>
    <p>
     - Det skal vera frøkena som har sagt det.
Og ho som har lagt seg imillom no att. Gammeln
frøser og svær, men kvinnfolka er over
han og held han nedaat. Slik bli det fortalt ja.
Du veit - - Ola prøvde piperøyra si grundig
- - du veit dei kakla ikkje saa lite her i somar;
du skulde vera digerforlova med Sara og saa
gifta du deg med Petra, dei tykte det var - litt
stridt, av ein lærar. Presten skal ha rista paa
hovude, og klokkaren skal ha gjort det same, -
ja, ikkje fullt saa sterkt forresten. Men - - no
saag Ola paa Harald og blunka varsamt - -
frøkena har fortalt at det var ho som slo opp
med deg. Du drakk deg visst full der ein
kvelden?
    </p>
    <p>
     - Eg mins ikkje til det. Eg kjem berre i
hug eg var sørgelig saa tørst. Jau, eg drakk
urlite, paa slutten. Og saa gjekk eg - det
hugser eg godt. Eg gjorde meg ferdig og strauk
min veg.
    </p>
    <p>
     Om kvelden spurte Petra kva det var Ola
sat og fortalte da ho kom heim.
    </p>
    <pb n="53"/>
    <p>
     Harald var ikkje saa viss paa det.
    </p>
    <p>
     Ho smilte, den lange rolige smilen sin,
som hang liksom ei sorg i munnvika: - Han snakka
om Sara. Ikkje sant? Ho Sofia fortalte meg
alt i hop.
    </p>
    <p>
     - Javel. Ferdig med det san.
    </p>
    <p>
     Ho gjekk og stelte med blommane sine, som
ho hadde glømt med vatn i dag. Da ho var
ferdig, snudde ho seg imot han, stod ei stund
og saag paa han, og sette seg tungt ned.
    </p>
    <p>
     - Korles trur du dette kjem til aa gaa,
Harald!
    </p>
    <p>
     Han saag paa henne, skruva ned lampa som
heldt paa og vilde ose, og saag paa henne att.
Andlete hans vart liksom lenger og lenger. Saa
gjekk han bort og tok henne paa fange.
    </p>
    <p>
     - Du skal sjaa det kjem til aa gaa bra, Petra.
    </p>
    <p>
     - Naar det er som det er? For ho er
ulukkelig, nyttar ikkje same kva du seier! Kjenner
du det ikkje?
    </p>
    <p>
     - Kan ikkje merke noko til det. Og forresten
saa blæs eg i det. Har ikkje noko meir
med det aa gjera. Kan ikkje noko raad for det,
eg, at eg tok galen veg først. Eg maatte snu
med tid var til. He? Græt du?
    </p>
    <p>
     Ho gjømte seg hos han og gret stilt og
lenge. Langt, langt inn i seg sjøl drog ho seg;
han kunde berre kjenne paa seg, kor ho krøktes
i hop, kor ubergelig vondt det var for henne.
    </p>
    <p>
     Han sat og saag ut, til vesthimmelen, der blaakvite
     <pb n="54"/>
     skyer reiste over ein bleikrød botn. Vinden
tusla ute i kveldsmørke, snakka med seg sjøl
millom trea. - Og denne kvinna eg sit her og
held i, tenkte Harald, - - henne kjenner eg like
saa lite til som til eit anna menneske. Nei,
henne kjente han minst av alle. Og ho gret.
Utan taarar og utan hiksting, ein graat, kom det
for han, som ingen annan hadde smakt. Han
strauk handa hennar, men ho merka det ikkje,
ho var slakk og livlaus aa kjenne paa; Petra var
saa langt unna.
    </p>
    <p>
     Det var saa vondt han kunde hoppe: Dette
var der inga raad for. Det som var rett for han
- og rett for alle dei andre -, det var kanskje
ei bør ho ikkje klara, ei pine ho ikkje bar lenger.
Og slikt noko, det var han den kleinaste av alle
til aa greie med. Han, som hadde trudd han
skulde greie alt.
    </p>
    <p>
     - Ikkje graate no! bad han. - Ikkje graate
meir, saa er du snild. Saa skal eg - saa skal
eg spela for deg.
    </p>
    <p>
     Han reiste seg og tok ned fela, han fekk
gleda opp i seg og strauk lett over strengene:
    </p>
    <p>
     - Hør her, gjente, hører du den? Aa jau,
Petra, hør paa meg litt!
    </p>
    <p>
     Ho gjorde det, og han spela ei god stund
for henne. Sistpaa smilte ho til han, kom og
klemte andlete hans millom dei store trufaste
hendene sine.
    </p>
    <p>
     - Nei, Harald, eg skal aldri graate meir.
    </p>
   </div>
   <div type="chapter">
    <p>
     Det var syttande mai, og staren song og vaarsola
skjein; svart plogland og grønne bakkar,
skogen tok til og levna saa smaatt; fjorden blikkande
fraa strand til strand, og den første vaarvarmen
kjentes i lufta.
    </p>
    <p>
     Harald song da han kom ut og skulde gaa
paa festen. Petra kom ut i døra og stod og saag
paa han. Ho hadde den gode smilen sin i dag,
ho glømte alt anna og stod og saag paa Harald
og halvlo, mest som ho ikkje hadde set han i
fullt dagslys før; og han skulde ha vore i veg
for ei stund sea men kom ikkje avstad.
    </p>
    <p>
     - Eg meiner du har gaatt i hop i vinter,
du er reint skrinn aa sjaa til; du har teke det
for hardt med ungdomslage og alt det der.
    </p>
    <p>
     Pytt san. Kom og bli med du òg.
    </p>
    <p>
     Ho ser nedetter seg, og smiler paa ein annan
maate:
    </p>
    <p>
     - Aa, eg ser no vel ikkje slik ut heller.
    </p>
    <p>
     - Nei; det forstaar seg; du er no snart
tjukk nok.
    </p>
    <pb n="56"/>
    <p>
     Han gaar opp paa trammen til henne att og
klip henne i kinne.
    </p>
    <p>
     - Slik mintes eg deg støtt. Naar eg var
i lag med Sara. Du smilte slik til meg, og krevde
ingenting.
    </p>
    <p>
     - Veit du kva du skal tale om idag da?
    </p>
    <p>
     - Ja, vera urædd. Nei, forresten, eg veit
ikkje det grand, men eg kjenner eg kjem til aa
gi dem inn litt kraftig, dei skal faa baade kamfer
og vatn, mange av dem.
    </p>
    <p>
     - Aa fy da! Kvifor skal du det da? Du
har da vore saa blid og glad i heile vinter, -
det har du da, Harald? Ho saag mest rædd paa
han. - Kvifor skal du endelig vera hatsk imot
nokon?
    </p>
    <p>
     - Nei, det er saa, men. Nei, eg er blid
paa alle, det vantar ikkje det. Eg skulde berre
ha sagt eit eller anna som det var smak i. Eg
faar no sjaa da. Men no maa eg i veg!
    </p>
    <p>
     Han sette seg paa sykkelen og kjørte opp
Engdalsbakken i eit tak. Inni vegen eit stykke
kremta han seg opp saa det song i skogen, saag
ut over dei brungrønne bjørketoppane og lo:
    </p>
    <p>
     - He! Ho visste ikkje det, ho Petra, at ein
kan vera saa glad ein slær!
    </p>
    <p>
     Han trødde paa saa det snørp i vegen, det
hørtes som sanden brann under hjula, og han
kom settande i full fart inn paa tune paa Segerstad,
før syttendemai-toge naadde fram dit.
    </p>
    <p>
     Barnetoge hadde gaatt paa føremiddagen,
heilt fraa Mørk sin skole til klokkaren sin, og
     <pb n="57"/>
     klokkaren hadde halde talen. No paa ettermiddagen
gjekk vaksnefolke, ein dryg rundtur gjenom
bygda, ungdomslage i spissen med fana og ei
skrei med anna folk etter. Lærar Mørk skulde
halde talen; men i toge var han ikkje med. Og
det sa dei ikkje noko om. Han hadde da elles
møtt fram i vinter, sa ungdommen. Ungdomslage
hadde han blaase liv i og hadde slite som ein
hest, kveldskole hadde han halde, baade ein
vanlig ein og ein der dei lærte engelsk; smaa
spelstykke hadde han styrt med, og endda hadde
han havt songlag og hadde spela i alle dansane;
aldri hadde han vore ein minut for sein. - Nei,
han var eit egg-jarn slik, sa dei eldre. Og enda
passa han skolen saa det var ein lyst. Og Ove
Lund, ordføraren, sa til Hans Theodor, handelsmannen,
og nokre andre, at vilde ingen annan
gjera ein liten tale for Mørk'n, saa fekk han
prøve; bygda laut bera fram som ein takk. Men
Hans Theodor lo kaldt ut i vêre: Det blaahastar
no vel ikkje! Da dei murra, dei andre, la han til:
For det er som eg seier, det, - det er ikkje
godt aa vita kor mykje devel det er i han. Han
er ein hoven knegt innvortes, og ein stor socialist
òg. Dei hørte ikkje paa han, for han var av
dei gamle mosegrodde karane, han Hans Theodor,
han taalte ikkje det rørtes i bygda. Det var
han som hadde fare her og flagda med, at lærar
Mørk skulde settast av fordi han hadde vore
forlova med to gjentor paa ein gong, og alt det
der. - Ja, sa ordføraren, du skal ikkje vera
     <pb n="58"/>
     trygg for at han ikkje har eit handelslag i hue,
den karen; men da skriv vi ei ny klage paa han,
ikkje sant?
    </p>
    <p>
     Det vart folksamt paa Segerstad-tune, all
ungdommen fraa bygda var der, og meir av
eldre folk enn dei hadde set samla paa langsamelig
tid. Klokkaren gjekk med blom i knaphole,
og da han saag Harald, kom han skridande fram
og handhelsa. Ungdommen saag paa Harald og
venta seg eitkvart stort av han i dag. Ordføraren
nikka breit og godslig, og nokre andre gjorde
det same; men Hans Theodor og dei som hørte
han til, stod og saag ut i lufta og tykte det var
noko til godt ver om dagen.
    </p>
    <p>
     Harald gjekk opp paa staburstroppa, og stod
litt og venta til folk kom seg til ro. Han fekk
eit trøytt drag med han stod der, men han kom
seg fort og smilte friskt utover folkehopen. Da
saag han dokter Vibe og Sara, dei stod borte
ved posthuse; gamlingen stod bein og stiv og
studde seg litt attover paa stokken, ho stod med
hendene framfor seg, heldt i ein bjørkekvist og
saag ned; ho hadde ein lyserød kjole paa, og
faren heldt kaapa hennar paa armen.
    </p>
    <p>
     Harald fekk ei djup rukke oppgjenom panna,
og han klipte kringt med auga. Han kom til aa
minnast den tid han var ein 14-aars gutunge: Da
kom det ei framand gjente paa skolen, ho var
fraa byen, og ho hadde ein lyserød kjole paa;
ho var saa bleik og fin, halsen hennar var lang
og kvit, og saa hadde ho eit lite, svart silketørklæ
     <pb n="59"/>
     omkring han, saa han vart enda kvitare, for ho
hadde vondt i halsen og hosta støtt. Ho var
det vakraste han hadde set, ho maatte ha gaatt
gjenom døden, syntes han, - saa vakker var ho,
at han fór i veg og gjorde alt det villaste og
grovaste han visste. Da hendte det seg ho smilte,
og han var nær paa aa strøypast ihel av lukke.
Saa vart ho konfirmert, og saa vart ho forlova,
med ein spelmann fraa byen, - og Harald laag
og drømte oppi lia om korles dei hadde det, til
han vart reint fortulla og sjuk. Saa døde ho av
tæring. Og villskapen og spelemannshugen hadde
sete i han fraa den tida, og minne om henne
hadde gnage han - og det var det som hadde
ført han til Sara, no først gjekk det opp for han.
Og der stod ho no, eit framandt menneske.
    </p>
    <p>
     Det var stilt no, folke venta, og talaren stod
der med ein forglømt smil. Han merka kor stilt
det vart, vakna og saag paa dem, tok dem ein
for ein og vog dem, vaken og rolig saa det
sveid. Og saa hadde han alt teke til aa tala.
    </p>
    <p>
     - I aar er det hundre aar sea Henrik Wergeland
vart fødd. Det er knapt mange av dykk
som har komme ihug det, og det er den største
synda de har gjort, den einaste, kunde eg seie.
Han smilte venlig til mange andlet. - 17. mai er
i og for seg ingen stordag, det var berre ein
festdag dei trong eingong i tida, men han som
den gongen gav folke denne dagen, Henrik
Wergeland meiner eg, han var ein stormann,
den største Norig har havt, og ein stor mann er
     <pb n="60"/>
     ti gonger meir enn ein stor dag. Ja for meg -
og for nokre andre med, vil eg tru, - er han
den einaste. For han var ein kristen. Det er det
som er saa stort og saa sjeldsynt - kven av
dykk har møtt ein kristen? Nei, her er ingen;
det veit Vaarherre som har med det aa gjera;
- og det er eit tap for verda. Og om de synte
fram ein kristen, saa var han det og ingen annan
ting, ein liten Lazarus og ikkje det grand meir.
Men Wergeland var menneske attaat. Han var
diktar, forteler dei. Javisst gjorde han dikt òg,
baade mange og gode, men det bryd vi oss
mindre om. Welhaven laga dem finare, og andre
med. Nei men Wergeland var av eit anna slag, eg
kjem attende til det, han var baade menneske
og kristen. Han preka ikkje, - slik som dei
gjer no for tida -, og han samia ikkje ihop
pengar til aa plaga negerungane for. Han gjekk
berre omkring og elska Gud. Og gjorde det
som godt var. Gjorde det som gale var òg,
gudskjelov for det, for elles var han ikkje eit
menneske og saa hadde vi ikkje bruk for han,
- aa, han var ein vidunderlig mann! Som han
elska jorda under seg, som han elska blommane
og dyra! Ja saa stort eit menneske var han, og
saa sterkt var hjarte hans, at alt han elska her
paa jorda, det tok han med seg. Veslebrunen sin
vilde han møtast med i himmelen, og der har
han funne han òg, vera urædd for det. Av menneskja
er det mange han er kvitt der. Han hadde
paradise sitt her paa jorda med han levde, og
     <pb n="61"/>
     derfor har han funne seg eit nytt der han no er.
Og det trur eg, - det trur vi, vi som er
unge idag: finn vi ikkje gudsrike her paa jorda, finn
vi det heller ikkje ein annan stad. Her er guds
hus, her er himmelens port! Det veit vi, eller
det skal vi komma til aa vita, vi som unge er,
unge og kristne, - for vi kan bli kristne vi, dei
eldre veit eg mindre om. Det tek til aa gro ei
sanning i oss, at her er det vi er skapt for av
Gud. Den dag vi finn den sanninga heilt ut, den
dagen vert vi nye menneske. Lat dem saa halde
bønnemøte, lat dem saa preke for negeren.
    </p>
    <p>
     Han saag ut over folkehopen gong og annan,
og smilen vart større og lysare, etterkvart som
andleta vart mørkare omkring han. Halve lyden
var eldre og kristelige folk; dei vart graa der
dei stod.
    </p>
    <p>
     - De tykkjer gjerne det er ein rangsnudd
tale, dette. Ja, det maa hørast rart ut for dem
som eldre er, som ikkje har hjartelag til aa forstaa
det. Det kan hørast ut bakvendt for dei
yngre òg, - eg har desverre ikkje faatt sagt det
slik som eg vilde; men eg veit dei er med meg,
i hjarte. Denne vinteren millom ungdommen er
den einaste vinteren eg har levd, kjem det for
meg; og eg vilde bera fram ein takk her i dag,
men finn ikkje ord for det. - Eldre folk kjenner
eg mindre til, og ventar meg ingenting av dem.
    </p>
    <p>
     Han strauk seg over panna med lommeduken,
og tok ein annan tone.
    </p>
    <p>
     - Det var det eg vilde ha sagt - til ungdommen:
     <pb n="62"/>
     Vi faar hive av oss det dei har lesst
paa oss fraa barndommen, vi faar rette ryggen
Gud gav oss; vi faar skrape oss paa sjæla, det
er ikkje anna raad! Saa vi faar syne vaart att.
Saa vi ser den verda vi lever i, som Wergeland
gjorde det; saa vi finn den venleiken i henne,
som kan lokke oss -, lokke hjarte vaart, til aa
slaa rot. For det er det det gjeld om. Vi kan
sjaa paa dem som har glømt det, saa ser vi kor
det ber av. No kan dei synge om Norig, no kan
dei stave norsk med negeren, vi ungdommen,
vi vil djupare ned - og høgre opp!
    </p>
    <p>
     Han saag paa dem att. Heile lyden stod
som ein mur imot han, gamal og ung gjekk
i eitt. Han smilte, men andlete var bleikt, og
maale hadde ein trøytt og saar klang:
    </p>
    <p>
     - Har ein eller to forstaatt meg, er eg fornøgd.
Dei andre kjem etter. Syttendemai-talen
vart de snytt for, men den kan dokteren halde,
det har han saa halvveges lova meg, og vi veit
alle, at han er mannen til det bruk, han har
bringa full av fedrelands-elsk og - - alt det
andre som hører til. Leve ungdommen!
    </p>
    <p>
     Det tagde kaldt og uvisst omkring han, da
han gjekk ned. Ola Engdalen og eit par til som
stod nærast, tok eit steg attende og gav rom
for han; andre gjorde likeins, saa han gjekk
aaleine gjenom fjøllden og heilt til utkanten av
tune.
    </p>
    <p>
     Da ser han gamledokteren stiklar av nedetter
vegen, fort og forarga, han held staven
     <pb n="63"/>
     godt ut til sides og gjer seg stinn i ryggen, -
han let seg ikkje rope attende! Harald staar og
ser etter han ei stund og kviknar til. Saa gaar
han bort til ein av gutane han har havt paa
kveldskolen, bed han faa med seg nokre av
kammeratane og springe etter dokteren: folke
staar og ventar han, staar og ropar paa han,
ungdommen vil ha syttendemai-tale i aar òg!
Dei stryk avstad ein firefem stykke, og tek att
dokteren nedpaa brua. Der bli han staaande ei
god stund og ta seg kring haka og sjaa ned i
bekken.
    </p>
    <p>
     Harald stod og var ikkje med i spele lenger.
Folk tok til og rørte seg kring han, det kremta
og murra og hørtes eit og anna orde. Full, vart
det sagt, idiot, kunde ein òg høre, og meir sterkt.
Hans Theodor og dei omkring han lo mildt men
lenge; men klokkaren sette hatten tilrettes, sukka
og tok vegen heim. Han møtte gamledokteren,
som kom attende til folke, og han snudde i lag
med han.
    </p>
    <p>
     Da er det nokon attmed Harald, han ser opp
seint og likeglad, og der staar vesle dyrlægen
og løfter hatten og svær paa at talen var god,
svingod, og frøken Sara er der og helsar og seier
det same. Takk for talen! seier ho; - eg forstod
han ikkje, men han var baade trøysam og god.
Ho helsa saa lett og fritt, saag paa han som paa
eit anna menneske og smilte enda urlite. Det
staar bra til? spør ho. Enn med Petra? Tenk, det
er saa lenge sea eg trefte henne.
    </p>
    <pb n="64"/>
    <p>
     Harald saag eit grand dum ut da dei gjekk;
han gav seg i snakk med nokre ungdommar;
tendte seg ein sigarstubb og stod lenge og saag
paa klokka. Da sette folk i og song Ja vi elsker,
og han tok i med. Gamledokteren stod paa
burstroppa og saag stort og kløkt utover lyden:
Her var mykje og fagert folk samla. Dei vart
ferdig med songen, og han slapp til.
    </p>
    <p>
     Han gjorde ein fin tale. Gamledokteren var
halden for ein stortalar, fraa den tida han var
paa tinge, han hadde ei sterk og mjuk talerøst,
og orda laag han paa tunga som ein Guds gave,
dei kunde faa ein klang som av skirt metal. Det
var høge ord, ord som folk elles ikkje tok etter,
men han bar dem fram med slik eld at jamvel
motmennene maatte gi dem rom i hjarte. Inn
imillom kunde det bli for sant det han kom med,
og han tok det oppatt til det sveid i øyra; men
saa siglde han avstad att paa den forgylte baaregangen,
til han naadde land og slutta med graat
i maale og ein stor hjartevarm sigerssmil. Leve
ungdommen, det sa han òg, leve gamle Norig,
ungdommen sitt land!
    </p>
    <p>
     Gamal og ung ropte hurra, det opna seg ei
luke for ein innestengd foss og braut paa med
slik magt og glede, at det vara lenge før dei
fann seg att etterpaa.
    </p>
    <p>
     Ikkje eit ord hadde dokteren nemnt om den
første talen, han hadde tala som han gjorde
kvart einaste aar, berre litt bedre fordi her var
meir folk, - billeg men godt. Likevel hadde han
     <pb n="65"/>
     plukka sundt alt som sagt var, saa no først saag
dei det, ein og kvar, kor rangsnudd og dumt det
hadde vore. Ungdommen! sa han, aa det var
ein herlig ting; ikkje minst naar han fór vill ...
    </p>
    <p>
     Kaffeen kom, og folk spreiddest utover vollen
og godgjorde seg; og Harald slo seg ned imillom
dem og var glad. Ikkje lenge etter saag han
Sara og dyrlægen gjekk heimover. Arm i arm
gjekk dei ikkje, men dei var som eit forlova par
aa sjaa til. Harald fann i Ola Engdalen og sette
seg bortaat han; han var lett om hjarte og smilte
berre til at dei heldt seg saa still omkring han;
Ola tina opp etterkvart, og fleire med, og Harald
bynte aa fortele skrønor.
    </p>
    <p>
     Ordføraren sat skrevande over ein benk
og drakk kaffe. Dugelig med brød hadde han teke
til seg. Det sat tett med bønder omkring han,
med kaffe og brød, men ingen mælte eit ord.
Da kom kjøpmannen, han Hans Theodor, borttil
dem. Han smilte, tok ein sup av kaffekoppen sin,
saag venlig paa dem og sette seg med ein glad
sukk attmed dem. Komma seg unna han var
ikkje aa tenke paa. - Du sit saa still, Ove? sa
han. - Er det noko som har bore deg imot?
Orføraren togg ei stund; han var ikkje snartenkt;
han tømte koppen sin og saag endelig opp. -
Eg synes du er saa fornøgd, du? Er det noko
serlig? - Ja, ærlig talt, Ove Lund: eg er glad
det gjekk hol paa denne blaase saa snart. - Au,
har du havt blaase òg? - Denne skolemeisteren,
meiner eg. Der fekk du høre sanninga, kar. Baade
     <pb n="66"/>
     om gudsfrygta di og heile stelle. Ordføraren
murra og fekk seg meir kaffe og brød: Det
gjorde ikkje vondt. Gjorde ikkje vondt. - Jasaa,
jasaa, du er enig med han. Sjaa der du. Det
skulde de skrive opp, karar; til ein annan dag,
at ordføraren dykkar er enig i det som er sagt
her i kveld. - - Hans Theodor reiste seg og
sneidde inn paa dokteren og klokkaren og nokre
til, dei stod der og gjorde av eitkvart seg imillom.
    </p>
    <p>
     Eg synes dokteren staar og smiler. Ja, det
er trøysamt aa møte overmannen sin óg, hm.
Det gjer godt aa høre eit sanningsord eingong,
- ja, eg tenker ikkje paa det dokteren sa, for
det var no saa sant som det plar vera, det. Ja.
Men klokkaren, han smiler ikkje. Aa nei; det
svid etter flaaskjeften òg; naar han raaker saa
godt. Samle inn pengar til aa stave norsk med
negerungane for, he he he he! Aa, han var
grei. Hadde eg faatt slik ein lyring, aldri i evigheita
hadde eg kunna staatt still og tilgit han,
nei, saa mykje sau er det ikkje i meg. - Han
huka seg fast i dokteren før han kom seg til
unnrømmings, og dei vart staaande ei god stund.
Klokkaren stod og tenkte med dei talte. Han
talte sjelden naar dokteren var tilstades; det vart
saa lite klang i det da. Han stod heller og tenkte
etter. - Strengt taget ... sa han, men dei agta
ikkje paa det. Dei stod og vart einige om det,
at serlig klokkaren hadde Mørk vore stygg imot,
han hadde fornærma han saa kvarmann hørte det.
     <pb n="67"/>
     Klokkaren sukka med eit lett hjarte og la paa
hovude: Det var inga sak om det var meg han
hadde fornærma! Harald hørte orda heilt dit
han sat, og han beit seg i leppa og visste det
var sant; klokkaren hadde eit godt hjarte. -
Strengt taget ... saa er det missionen han har
fornærma; og det - -
    </p>
    <p>
     - har du inga fullmagt til aa tilgi nei! tok
Hans Theodor frami.
    </p>
    <p>
     - uden at tage skade paa sin sjæl, la dokteren
til.
    </p>
    <p>
     - Nei, det er det. Det er nettopp det.
Men-e-, ein faar no komma ihug, kva der
staar skrive: Farer lempelig med den unge
mand!
    </p>
    <p>
     Dokteren tok orde att, og snakka om det
andsvarsfulle arbeide ein lærar har: aa stelle med
barnesjæla. Der maa ein ikkje faa sleppe til med
ureine hender. Han tala lenge, og folk kom borttil
og hørte paa.
    </p>
    <p>
     Det var over midnatt da Harald fór heim.
Han hadde dansa og drukke kaffe til det sveiv
rundt for han, og no var han useielig lett om
hjarte. Vinteren laag bakom han, det hadde gaatt
som ein dansarkveld heile tida; slite og hugnaden
var to underlige ting aa eiga. Og i dag hadde
han rive utor seg alt som beit han, no kunde
dei komma og slaass med han, saa skulde her
bli liv!
    </p>
    <p>
     Mainatta var graa og linn. Skogen og
myrane blaana bort, og trasten tagde; og vegen
     <pb n="68"/>
     gjekk i halvmørkre over dal og høgd, alle
hadde dei glømt han, men han gjekk her no
likevel.
    </p>
    <p>
     Harald lurte seg inn heime, saa stilt at ikkje
eingong katten vakna. Men naar det bar til,
syntes han han maatte bort og vekke Petra lell.
Det var lenge sea han snakka med henne.
    </p>
    <p>
     Ho spurte korles det hadde gaatt.
    </p>
    <p>
     - Jau takk, berre skit. Han gjeispa og lutte
seg ned til henne. - Uf, eg snakka som ein stor
tosk. Gud veit kva eg sa, alt i hop! Aa ja men,
dei var morosame aa sjaa paa, mange av dem;
det var reine løgna for dem, det eg baud dem
aa bite av. Du skulde ha set, Petra!
    </p>
    <p>
     - Ja men - - - kvifor gjorde du dette,
Harald?
    </p>
    <p>
     - Hm. Eg ankar no ikkje paa det. Eg
meinte det verkelig, mesteparten. Og litegrand
maa dei no vel ha, skal dei halde seg friske.
    </p>
    <p>
     - Berre eg visste ... kvifor du gjorde
dette! Ho laag ei stund og saag opp i take. Saa
la ho handa si over panna paa han. - No faar
du dem imot deg, alle ihop, Harald.
    </p>
    <p>
     - Aa, eg faar no vel alltid ein trefire med
meg òg. Og du held no med meg da. - - -
Saa trøytt som eg er. Eg er glad, du, at eg har
rista storhopen av meg. Godnatt da, Petra!
    </p>
   </div>
   <div type="chapter">
    <p>
     Somaren vart ein strid sjau for Harald. Petra
vart sjuk lenge før guten kom, og da han
endelig var der, var ho mest klar. Ingen syntes
heller det kunde vera anna aa vente, for det var
ein høljar til gutunge; og Harald kom i hug at
han òg saa nær hadde teke live av mor si da
han kom til. Saa var Petra oppe for tidlig og
vart liggande ein tørning til.
    </p>
    <p>
     Det var det med henne, at det nytta saa
lite aa snakke til henne for slikt. Ho var blid
men strid, som Ola oppi garen sa, ho smilte og
gav ein rett, men kraup i veg og gjorde det ho
tykte maatte gjerast, - det var da ikkje anna
enn ei gryte ho skulde løfte, eller kyrne som
skulde mjølkast, for den vesle gjentungen dei
hadde, fekk ikkje mjølka utor dem. Da ho vart
liggande andre gongen, gjekk det hardt innpaa
henne. Ho laag og saag fram for seg, og svara
knapt andre enn Harald.
    </p>
    <p>
     Hjelp vilde Harald ikkje høre etter om eingong,
for da vart Petra reint fortenkt. Han gjorde
det sjøl, mesteparten, og resten greidde smaagutane.
     <pb n="70"/>
     Han slo og dei breidde, han mjølka og
dei stelte maten, og om natta laag han og
vakta paa gutfanten, som vilde plage live utor
mor si saa sant han var godfor. Petra bad saa
vakkert ho kunde, at Harald maatte spara seg,
men han bles berre: ho kunde aldri tru kor godt
det gjorde aa ha litt aa tjone med!
    </p>
    <p>
     I skuronna vart det leiare, for baade han
og smaagutane fekk saa ilt i ryggen, dei sette
seg beint ned og lo og anka seg, dei meinte dei
gjekk i stykke. Da tok Harald ljaaen og slo, og
gutane samla. Harald hadde klemt i veg med
ulaglig mykje havreaaker, og no smilte dei fint
borti garane og tykte synd i skolemeisterryggen;
heldt han denne gongen, saa heldt han ein tørning
til. Smaagutane, som kjørte mjølka til meieri to
gonger i veka, hørte mangt som vart sagt, og
Harald skjønna at her gjaldt det ikkje stort
mindre enn æra. Han hadde rent i veg litt for
vigtig med dette garsstelle sitt. Kan hende han
hadde brynt dem litt for vel òg, her den 17.
mai. - Ola Engdalen var den einaste som gav
han ei hands hjelp, og det var ikkje fritt anna
enn at han lo, han med: slik er det aa vera graakall;
slik smakar bondelefsa, gut!
    </p>
    <p>
     Det gjekk, det stinta og gjekk, enda dei vart
noko etter anna folk. Men saa tok Harald til aa
faa vondt i nakken, og fraus gjorde han og
syntes det smakte vondt av alt han tenkte paa.
Det var influenza, og det nytta verken aa arbeide
henne utor seg eller fordrive henne paa annan
     <pb n="71"/>
     maate. Dette var noko nytt for han. Før hadde
han berre arbeidd og slite fordi det smakte godt,
no baud det hjartelig imot, det var umulig, og
han seig paa og gjorde det lel; gjorde det saa
det saag ut som han vilde synge attaat. Han
mulla og song elles kvar gong han kom inn.
    </p>
    <p>
     Men Petra saag saa paa han. Det arbeidde
ei sut i henne. - Rettno trur eg ikkje du gaar
lenger, sa ho.
    </p>
    <p>
     Dagane var mange og vonde, og Harald var
saa nærpaa aa stupe somtid, at han reint maatte
le; og midt i det verste fekk han kornkjøringa,
som vart ein ram sjau, for han stod og sprengte
med regne, og kornstauren var saa tør han kunde
bli. Heile natta dreiv dei paa, baade han og dei
borti grannegarane. - Rettno styp eg! ropte
drengen i Engdalen utpaa morgonparten, han
kom med siste lasse med det same Harald skulde
etter eit nytt. - Prøv aa staa! svara Harald, og
gav hesten av taumbukta.
    </p>
    <p>
     Straks etter bynte skolen, og sjukdommen
sat i kroppen enda. Det var aa staa opp klokka
halv seks og fara aat fjøse, saa bytta han klæda,
reiv i seg ein matbit, tok ein bete med seg og
fór. Smaagutane hadde gjerne gaatt paa varmen
for han, men sømnen maatte han late dem ha.
Den eine hjelpte til inne, og den andre styrte
med krøtera. Det vart ikkje anna raad, Harald
maatte opp i Engdalen og be om hjelp med
poteten. Ola kom med opptakarplogen og heile
mannhusingen han hadde brukt, Sofia stelte mat
     <pb n="72"/>
     for dem, og poteten maatte opp paa ein ettermiddag.
    </p>
    <p>
     Midt i dette mase kom Harald til aa minnast
ungdomsarbeide. Søtt smakte det ikkje, da var
slite heime tre gonger saa godt; men han kjente
han skulde greie det med. Ja, han fekk kanskje
tenke paa ein framhaldsskole til vinteren. Det
var rart aa røyne kor mykje ein taalte; det
skulde visst ikkje lite til før ein "gjekk taa føten",
som dei sa.
    </p>
    <p>
     Han sa det med Petra ein kvelden: Det er
godt aa ha urlite aa bale med. For den som har
gaatt slik som eg da, gaatt og sluntra og ikkje
visst kva eg skulde bruke meg paa. Det skulde
no vera saa storfenglig. Og saa skulde det vera
det rette. He, det rette ... Ein skal aldri tenke
paa slikt. Ein skal berre ta til der ein maa. Saa
kjem resten av seg sjøl.
    </p>
    <p>
     Petra saag vekk og sukka. - Kan hende
det, sa ho.
    </p>
    <p>
     Paa første ungdomsmøte han kalla i hop,
møtte der ikkje mange. Næste møte var der
fullt hus, for da skulde der veljast formann.
Harald sa, at no var lage i god gang, og no
vilde han gjerne vera fri, osb. Dei var ikkje
ueinig med han. Han pekte ut ein evnerik mann,
Iver Ramsholmen, men da dei talte opp setlane,
hadde Ola Engdalen faatt paalag kvar ein stemme.
    </p>
    <p>
     Ola kom og gjekk heim i lag med Harald.
Han smilte og var brydd, og skulde ha sagt
baade eit og anna; til slutt bad han Harald om
     <pb n="73"/>
     han vilde hjelpe han. Harald lova det, og at
han skulde halde foredrag og lesa opp som før.
    </p>
    <p>
     Framhaldsskolen fekk han ikkje. Skolestyre
meinte det gjekk ikkje an, at han skulde leie
vikar for seg i folkeskolen, - det var slik det,
sa klokkaren, at "der bliver intet helt, men
stykkevis og delt." - Kveldskolen møtte det
berre sju til, og der skulde vera otte; saa var
det gjort.
    </p>
    <p>
     Tingen var ikkje trøysam, men han tenkte
heller ikkje større over det. Det kunde ikkje
vera likeins alle aara. Han var no òg litt sliten,
merka han. Det var sant som Petra sa, at han
hadde blaa ringar nedunder auga og elles var
han gul. Han var ikkje kommen i gang enno.
    </p>
    <p>
     Han møtte flittig i ungdomslage, heldt foredrag
og innleidde emne om baade stort og
smaatt. Men det var ingen gneist i ungdommen
lenger. Dei smilte saa det snerta og sveid somtid:
han kunde finne paa mangt, han ... og saa
tagde dei seg ifraa han, langt vekk; dei var stive
og urikkelige som steingampar.
    </p>
    <p>
     Harald syntes han maatte riste paa seg,
stundom. For han kjente ikkje folk. Gud veit
korles dei hadde det. Ikkje Ola eingong visste
han noko om. Og ikkje Petra. Dei smilte, dei
tagde, dei gjekk tett attmed ein og snakka, og
likevel visste han ingen ting. Han hadde aldri
brydd seg med dem før. Folk var folk, det.
Storparten av dem var gode, for dei hadde aldri
gjort han noko; andre var vonde, og dem kunde
     <pb n="74"/>
     ein slaa eller bruke kjeft paa. No visste han
ikkje - dei var plagsame aa tenke paa alle
saman.
    </p>
    <p>
     Petra òg, somme tider. Ho smilte saa langframand,
tenkte paa noko som var tungt og ikkje
til aa seie; saa vakna ho og saag paa han, som
ei god mor, paa auga hans og haare, - og saa
tenkte ho vel eitkvart att. Men ho var fager
som mor. Det var ho skapt for. Ho var stor og
før, og hadde eit mildt og kjærlig handlag; ho
vermte saa rart i huse.
    </p>
    <p>
     Ein vakker dag stana Harald opp og strauk
seg over panna. Han lo: Dei vilde ikkje ha han
lenger! Skoleborna var imot han, dei arbeidde
berre fordi dei maatte, og heldt kjeft fordi dei
ikkje vaaga anna. I ungdomslage var dei òg
imot han, dei fór i vêre baade den eine og den
andre og var range: han gjorde aldri tru dei
var fødd i gaar! Han hadde gaatt seg mot ein
steinvegg i sømne. - Ja ja, framgjenom det
skulde han no komma, utan aa svi eit haar av
seg. Petra nemnte han ingen ting for.
    </p>
    <p>
     Han vanta ikkje det han skulde gjera for
det første. Petra hadde han forbode aa komma
aat fjøse, og saa skulde han ha teke veit og
lagt inn vatn før jorda fraus, og no hang alt
vinteren og brann over hovude paa ein. Og saa
var det denne elendigheita som sat i kroppen
paa han enno; det dansa svarte flekker og gule
     <pb n="75"/>
     stjernor for augo naar han sprang utor senga
om morgonen, og sveitta og fraus gjorde han
støtt, - han dingla somtid naar han gjekk; han
skjemtes hjartelig av det, og blaa-negta om nokon
bar det paa han, baade Petra og dei andre fekk
vel tidsnok greie paa kva blautegg han var.
Noko famneved skulde han òg ha hogge opp
og levert, for kjøpmannen spurte saa brennsk
han kunde, om veden trong aa vekse meir enno?
skulde han ha han, saa fekk det bli no snart.
Det var det, at Petra hadde faatt det for seg,
at dei maatte ta paa seg den skylda som stod
for hoss kjøpmannen etter far hennar, og Harald
var einig med henne i det; det var 600 kronor
og han hadde dem ikkje, men dei maatte fram.
- Saa her var velsigna mykje aa sjaa i.
    </p>
    <p>
     Haustskya stod med store, vreide andlet
ute i nord og vest, det eine bakom det andre.
Det var vinteren som stod og venta, og han
vart ikkje grei aa ta tak med. Harald saag etter
han og gav paa med sitt. -Du lyt no herde
paa med live heng i deg, sa han til seg sjøl;
sea faar du sjaa i det litt. Han sa dei orda ofte,
og dei styrkte vons meir.
    </p>
    <p>
     Han sa dem til Ola òg, ein kvelden han
kom nedover og vilde ha han til aa spela for
dem i ungdomshuse, dei skulde ha seg ein snur
ettersom det var laurdagskvelden, og den gamle
spelemannen hadde slege feil.
    </p>
    <p>
     - Men faar de no ikkje vaatt av dykk, før
de faar meg til aa spela, saa stakars dykk! sa
     <pb n="76"/>
     han. - Dei søv saa dei rotnar levendes opp -
og der skal eg sitte og gnu fela mi aat dem.
Nei....
    </p>
    <p>
     - He! Du held deg no vel ikkje for god
til aa spela aat oss lel?
    </p>
    <p>
     - For god.... Harald stod ei stund og
tenkte. Det dansa rundt for han; han studde seg
paa spadeskafte og kvilte eine foten.
    </p>
    <p>
     - He?
    </p>
    <p>
     - Nei, du veit, for god er eg no vel ikkje.
    </p>
    <p>
     - Nei men du kan vera noko utarbeidd no,
det skjønnar vi, du ligg i det som ein rivihel,
og det tek paa det; for same kven det er; men
vi skal no ikkje halde paa saa lenge utover.
    </p>
    <p>
     - Aa, ein faar no henge i med ein lever,
sea faar ein ta det med ro. Var det klokka 10?
    </p>
    <p>
     Petra saag paa han med han stelte seg. Ho
lo, men der laag eitkvart innunder:
    </p>
    <p>
     - Vil du endelig ta helsa av deg da, Harald?
    </p>
    <p>
     - Helsa? Ho faar halde med ho held ho,
det er no hennar plikt.
    </p>
    <p>
     Orda hennar drog etter seg. Han tok dem
oppatt for seg fleire gonger med han sat og
spela: Vil du endelig ta helsa av deg? Petra
stod meir og meir klaart for han, ho saag paa
han, lo til han og var angst. Han drakk seg
peisa full. Brennevin hadde han ikkje smakt paa
over eit aar, han var avhaldsmann den tida han
var formann i ungdomslage, for lage si skyld.
     <pb n="77"/>
     No drakk han og spela til lyse morgonen, spela
til dei knapt snudde seg lenger.
    </p>
    <p>
     Tunga var eingrand lei, da han stod og skulde
fortele Petra om dette. Han skulde ha fortalt,
at ho kunde vera urædd, han var ikkje lei av
live og vilde ikkje gi det ifraa seg enno; men ho
hørte ikkje etter.
    </p>
    <p>
     I jula bad dei han spela att. Det var det
einaste dei bad han om, og ettersom det sveid
saa utrivelig, kunde han ikkje seie nei. To nætter
spela han seg igjenom, fela maatte lide det,
og han med; det var ikkje det slage i nokon av
dem, at dei kvinka.
    </p>
    <p>
     Ein morgonen kom han heim i graalysinga
ragande. Han rengde av seg helgaklædane og
fekk munderinga paa, fjøsdragta, mól paa kjelen
og svinga han over bortpaa omnen saa han kunde
laga seg i stand til han kom inn. Men da han
kom att, stod kaffekoppane paa borde, og mat
var frambore. Petra hadde vore oppe, men
hadde gaatt til kammerse att. Han smilte oppraad
og tokk seg opp i haare, stod og saag
omkring seg i stua, og saa luska han ut i kammerse.
Petra sat og stelte litlen.
    </p>
    <p>
     - Du Petra òg, som har vore oppe og stelt
istand frukosten aat meg. Det - - hadde eg
ikkje fortent. Eg saag - - du var misfornøgd
i gaarkveld, da eg gjekk. Burde vel ha vore
heime ja. Han stod og klappa henne paa haare.
- Heretter saa skal eg - - vera heime.
    </p>
    <pb n="78"/>
    <p>
     Ho lutte seg unna. - Det treng du ikkje for
mi skyld.
    </p>
    <p>
     Han tok og snudde andlete hennar imot seg,
og ho saag saa kaldt paa han, at han slepte
henne straks.
    </p>
    <p>
     - Kva det er, Petra?
    </p>
    <p>
     - Ingen ting.
    </p>
    <p>
     Han stod litt og glaamte paa henne, og saa
snudde han seg og raga ut til maten sin. Han
var full i føtene saa det var armelig han gjekk,
men i hovude var han isande, sugande klaar.
Det vara ikkje lenge, saa stod han i kammerse
hoss henne att.
    </p>
    <p>
     - Eg har spela og drukke, drukke og spela
i all natt eg, Petra, det var ikkje godt, det maa
du ikkje tru! Men du saag paa meg, tykte eg,
du var med meg, var du, og da gjorde det berre
godt, alt det dei fila og sleit paa meg. Ja, det
er hesta dumt av meg, at eg staar her og forteler
dette, men.
    </p>
    <p>
     - Gaa og legg deg no. Du er full.
    </p>
    <p>
     - Ja, i kroppen ja. Ikkje i sjæla, der er eg
- hm? Men kva er det du sit og tenker paa,
Petra? Det skal du fortele meg. Har eg vore -
urimelig imot deg? He? Du kunde no gjerne
svara meg. Verre har eg ikkje vore imot deg
heller. He? Du skulde ikkje vøre aa - -
aa -
    </p>
    <p>
     Vreiden la seg fort att, og han vart staaande
og sjaa stivt paa henne.
    </p>
    <p>
     - Nei, Harald, sa ho rolig og la guten til
     <pb n="79"/>
     bryste; - eg skal ikkje vøre. Du har gjort meir
for meg enn nokon annan kunde ha gjort. Meir
enn eg kan gjera for deg nokon gang. Du har
hjelpt meg. Ho sat ein minut og beit imot, og
saa bar det i graaten med henne.
    </p>
    <p>
     - Nei men Petra - - du?
    </p>
    <p>
     - Aa nei slepp meg! Du skjønnar det ikkje
lel du. Du trur det finns ikkje takk i meg, du.
    </p>
    <p>
     - - - Men du skulde ikkje ha - - hjelpt meg!
Du skulde ikkje - -
    </p>
    <p>
     Han kom seg endelig saapass at han fekk
ord for seg, og da snakka han lenge for henne.
Sistpaa gav ho seg over, la hovude innaat han
og let att auga; inga kvinne kunde ha tvila paa
han i denne stund. Han sat og saag paa henne,
saa underlig trøytt og lukkelig; han syntes han
var som vintervinden som peip i dørene. No var
ho trygg, stakar.
    </p>
    <p>
     - Men, sa ho best det var, liksom ho hadde
sete og tenkt paa denne eine tingen, - det er
no ikkje ansles det: Eg er fraa underklassa, eg.
    </p>
    <p>
     - Det stemmer. Vi er av den sorten baae.
Det var da derfor eg var saa strid. Finare kost
- - smakar ikkje meg.
    </p>
    <p>
     Ho lo, og han reiste seg og gjekk ut.
    </p>
    <p>
     - - - Men heile den dagen, og fleire dagar
etter, var han urolig. Ho trudde han ikkje, og
det var ei vond bør aa bera.
    </p>
    <p>
     Han maatte vera paa knea no, for jamvel
vêre tok til og plaga han. Han hørte det og
saag det støtt, slik og slik var det; han var som
     <pb n="80"/>
     eit kvinnfolk aa kalle. Vinden gjekk og tuta
millom tennene og hadde det vondt, og fjorden
han fraus saa hjartelig. Men innover stod skogen
og vogga seg og visste ikkje om nokon ting,
gran og furu stod og lea paa hovude, dei sette
greinene ut i lufta og sila vinden gjenom bare,
susa og susa utan tanke og kjensle; dei taalte alt.
    </p>
    <p>
     Harald snakka til Petra saa ofte han saag
henne, og ho svara og var blid.
    </p>
    <p>
     Men kva ho tenkte, kunde han aldri vita
meir.
    </p>
   </div>
   <div type="chapter">
    <p>
     Nei, det kan ingen vita kva eit anna menneske
tenker, og det er ikkje meininga ein skal
vita det heller. Men denne angsten, sa Harald
med seg sjøl, den kom berre av den vesle tingen,
at han elska henne; han retta seg opp under
arbeide og saag det saa klaart for seg. Javel,
saa var det som det skulde, da. - Elska henne
ja, dei kalla det slik før i tida.
    </p>
    <p>
     Skolen hadde alt teke til etter jul, og enno
hadde ikkje handelsmanns-søkkja faatt siste vedlasse.
Harald og smaagutane stod opp klokka
fire ein morgon og gjekk paa for alvor, og til
skoletid var halvfamna ferdig. Om ettermiddagen
lesste han paa, hivde ein av smaagutane oppaa,
og i det same hesten fór i veg, slengte han seg
sjøl opp med eit bukkesprang attanfraa, saa Petra
stod att og tok til seg pusten og bad gubevareseg.
Saa kveikte han paa pipa, snudde ryggen
til vinden og song. - Snu ryggen til verda, gut,
saa taaler du mykje av henne! sa han.
    </p>
    <p>
     Kjøpmann Hans Theodor Hansen var paa
godføre sitt den dagen, han skreiv av hundre
     <pb n="82"/>
     kronor i boka og betalte resten av veden med
pengane i handa. Folk er folk, sa han, og dei
er gode aa møtast med. No kom Mørk og vart
med inn, saa sant han var ein hedersmann, her
vart ein pjolter aa faa - aa langt ifraa, her fanns
ikkje nei her i garen.
    </p>
    <p>
     Det var første gongen Harald merka at han
var glad i brennevin. Sitte i ei skikkelig stue
og drikke eit skikkelig glas, noko som var bedre
kom han ikkje i hug, og han hadde ærlig fortent
det. Han sendte guten og hesten heim og
gjekk inn. - Første glase rann i han som vatn.
Kjøpmannen skjein.
    </p>
    <p>
     Ja, her sat vi den kvelden for to aar sea, da
De kom ut for dokterfrøkena. Herre min vêrdag
kor eg lo, da eg hørte tidna om det etterpaa.
Det varpe kan han takke meg for, tenkte eg. -
Ja ja san. Det hender saa mangt. Og no er ho
Sara forlova med vesle dyrplagaren. Og han
skal vera omvendt alt; han har faatt nye brillor
aa sjaa gjenom; han skal ho vel komma til aa
kjøre fint med.
    </p>
    <p>
     Hans Theodor putra og prata, og Harald
drakk. Saa fekk dei kveldsmat, - store ting i
baade mat og drikke -, og saa tok dei til med
pjolteren der dei slutta. Gong for gong snakka
Hansen seg inn paa Harald og vilde ha greie
paa kor han no stod; men Harald var einig i
alt som sagt vart, og tok syloddane som krydde
til det han drakk.
    </p>
    <pb n="83"/>
    <p>
     - Det er saa hyggelig aa møte eit menneske
eingong, sa Hansen.
    </p>
    <p>
     - Det er gjerne saa det. Eg har aldri vore
ute for det nokon gong.
    </p>
    <p>
     Harald saag snart at her skulde han drikkast
full, og han gjekk med paa det. Men han passa
vel paa at den andre ikkje stal seg unna. Da
det ikkje var aa faa i kjøpmannen meir, bynte
Harald aa kjenne etter om han kunde staa. Greit
var det ikkje, men det maatte klare seg, han
maatte heim i dette uvêre og sova litt, og saa
paa skolen; han saag vegen som ein lang og
vond ting framfor seg, og smilte. Da hørte han
Hansen tett attmed seg, han var grøtut og valen i
maale:
    </p>
    <p>
     - De kjem ikkje heim i natt, Mørk, De
skal ligge her i natt, Mørk. Vi har - forsynemeg
- drukke i kveld, Mørk; drukke!
    </p>
    <p>
     Harald tek flaska paa borde og skjenker
seg ein støyt berr wisky, og drikk ut. - Sesaa,
san, no fór eg. Opad og fremad. Godnatt, Hans
Theodor. De ser saa slakk ut i kjakane, er det
kaldt? He? Er det kula?
    </p>
    <p>
     Det snødde ute, men det var ikkje mørkt,
og Harald tok vegen opp Brekka med lange
steg. - Slik er det aa vera full! sa han fleire
gonger; - dette her skal du klare, forstaar du.
Ho Petra ho - - trur no vel -
    </p>
    <p>
     Pøh! han var opp Brekka lenge før han
hadde trudd det, og saa bar det bortetter jordene,
og myra innover. Snøen var djup alt, og djupare
     <pb n="84"/>
     vart han des lenger han gjekk; som rimelig var,
naar det gav paa og moka ned snø ovanfraa! Rett
som det var, snaava han i eitkvart, - skaal! sa
han og kilte i veg att. - - No ja, dette her -
var ikkje vegen, men det kunde bli slikt slag,
det var bra jord aa gaa paa, og fram bar det
saa det susa i smaabjørka, han fór liksom han
hadde stole baade kropp og klæda. - Der laag
du! sa han og reiste seg; - du est ein kalv.
Dit er det du skal, der! "Beint fram, okse," som
skrive staar.
    </p>
    <p>
     Langt om lenge, det var visst lenge til gagns,
stoppa han opp og gjekk ikkje lenger. Nehei,
ikkje eit steg. Han rota fram klokka, tomma i
fyrstikkone og lyste paa henne: Ho var 3, og
han var paa gælen veg. Hadde gaatt austom
fjelle, stod midt i svarte marka og lyste paa
klokka og var full. - Jaja, ban, du faar skjera
deg ein god kjepp, saa finn du vel fram, skal
du sjaa. Han leita lommane ut og inn. Fanns
ikkje kniv. Da sette han seg i snøen, - for han
stod paa kne korsom var, og saa song han:
    </p>
    <p>
     - Harald aatte ikkje staal!
    </p>
    <p>
     Da han kom til aa tenke seg om, hadde han
visst sete ei god stund, og han merka han var
sjuk. Allting sveivde rundt omkring han, og han
sat midt inni ringen og kaldsveitta saa det silrann
nedetter panna og kjakane. Javel, javel. Han
tvistirde paa ei diger bjørk, nikka til henne: Ser
deg mest, Hans Theodor, ser deg mest. Du
skjenkte som ein hedersmann. Takk, eg har det
     <pb n="85"/>
     berre godt. Og der stod han Ove, ordføraren
for dei andre, og der klokkaren, den Zions
vægter. Har de vore fu-ull nokon gang, karar?
Full saa de maatte krype - krype - og enda
klaar, klaar saa det skar all sjæla inngjenom?
Ikkje det nei. Har de aldri vore paa knea, de
da? Har de aldri spytta paa dykk sjøl? Nei; de
taalte det ikkje heller. Det skal ein vaksenmann
til det. Eg, ser de, eg smiler eg. - - De er
hederskarar, alle saman. Men eg synes det veks
mose paa dykk, never og kraakestry - - ler
de aat meg? for det om eg kryp paa fireføtene?
Staa ikkje der og flir til ein sjukling! Sjaa her,
no reiser eg meg og gaar - morn da! Beint
fram okse i -
    </p>
    <p>
     Han reiste seg og gjekk, saag etter at det
ikkje bar attende, og slong i veg med full fart.
Han flirte. For andre, dei hadde vorte liggande
her dei og fryse i hel. Men dette her, det var han.
Men sjuk, det var han, sjuk... han syntes døden
skulde ha vore ein søt sømn. Magen laag som
ein heit stein i han - korles var det dei song
paa skolen: at en konge uden mage - -! Konge
var han god nok, men uden mage var han
ikkje nei.
    </p>
    <p>
     Der saag han lys. Sandbakken. Hoss ho
Mattea borti plassen. Der han sat saa ædru og
godt om dagane, i middagstida, og drakk kaffe
attaat maten sin. Lys ja. Ho Berta var heimkommi
fraa byen; hadde fengta i ein unge att
og laag i stua. Han vart varm i hugen. Live
     <pb n="86"/>
     var ein god ting; og Berta Sandbakken var ei
sol til gjente, - men det hadde han ikkje visst før.
    </p>
    <p>
     Han gjekk med lange steg og krøkt rygg,
litt etter eine sida, tvert over skigar og veit,
over vegar og jorder, aa ja da, han gjekk over
mangtslag i natt, og fram kom han som ein mann.
Der var Lovatne, tre stig framfor han! Han vikte
til høger, - for det var eit stygt vatn aa drukne
i, saa djupt og kaldt -, svingen var dryg omkring,
men det gjekk for det same. Rettno var
han oppi plassen og fekk kaffe av ho Berta.
Fleire gonger fór han paa hovude i snøen, vart
reint borte, og kunde ikkje puste og kunde ikkje
sjaa, men saa kom han seg ut or det att, og da
song det i han: - No ser eg atter slike fjell og
dalar!
    </p>
    <p>
     Han dundra paa dør og vindauga i Plassen,
til dei let opp. Berta kom ut i natt-trøya og underskjørte
og spurte kva det var. Han gjorde seg
bergsterk og fekk opp munnen, fekk sagt henne
at det var kaffe om aa gjera, og klemte seg inn.
Ho kosta av han snøen, fekk av han støvlane
som var fulle av snø, og bynte aa gjera opp
varme. Ho maatte bort til senga og stelle med
ungen sin, for han vart arg av dette levene, saa
kom ho og stelte med Harald att. Ho strauk
sveitten av panna hans, og kva kom ho ikkje
med? Ein stubb spekepølse! Ho var ein gudsengel.
Berta Trufast kalla dei henne. Ho var det.
Ikkje berre imot ein, som dei andre gjentone, ho
var trufast imot mange paa same tida. - Han
     <pb n="87"/>
     fekk kaffeen, og saag som i ei skodd at Mattea
kom inn utor kammerse; saa sansa han ikkje
meir.
    </p>
    <p>
     Da han vakna var det lyse dagen, trudde
han, og han spratt opp og fram utor senga, men
tumla beint imot veggen. Han hadde lege i senga
hennar Berta, og no skulde han ha vore heime
og stelt fjøse. Han fekk paa seg i ein fart, klokka
var berre sju, og la paa dør, tok beinvegen over
skare og rente heim. Vegalaust var det, og foksnøen
var baade djup og stinn, men han traava
som ein elg, traava illska utor seg og var heime
paa 3 kvarter. - Da var Petra i fjøse.
    </p>
    <p>
     Han sat i fjøse ei stund, men det vart ingen
prat imillom dem. Han vilde ta omkring henne,
da ho kom og tømte mjølka, men ho bad han
vera rolig. - Gaa og legg deg, sa ho. - Ja, no
gaar eg. - Saa sender eg han Kristian avstad
og seier skoleborna at du kjem ikkje. - Kjem
ikkje? - Ja, at du er sjuk, eller --. Aa tøv!
Eg er ikkje det grand!
    </p>
    <p>
     Han stod og saag paa henne der ho gjekk
og stelte. - Du kunde no vel sjaa paa meg,
Petra; om det var aldri saa lite. Nei nei. Han
gjekk, var innom og skulde faa seg ein matbete,
men vann ikkje paa mat, og saa la han i veg
til skolen.
    </p>
    <p>
     Han sleit med skolen til middag, og det
gjekk bedre enn ventande. Da slong han opp i
Plassen som vanlig og skulde ha kaffeen sin.
Han drakk for to, og la seg bortpaa benken ved
     <pb n="88"/>
     omnen etterpaa. Han sov med det same, og enda
Berta vekte saa trufast ho var godfor, var det
ikkje liv aa faa i han.
    </p>
    <p>
     Berta forstod seg paa slikt, og ho breidde
over han sjale sitt, det hadde vore hendtlig aa
ha mang ein gong det, og sprang ned til skolen
og sa ifraa at læraren var sjuk.
    </p>
    <p>
     Da han vakna, vilde han opp, men Berta la
han bakover att og sa han skulde sova. Han
lydde henne. Det var saa for godt. Og ho sat
attmed han og smaatt strauk han over panna, og
kvar gong han vakna, var ho ferdig med vatn;
- det var synd i den som var sjuk, særlig naar
ein sjøl var skyld i det.
    </p>
    <p>
     ----- Med ho sit der, kjem Petra inn.
Auga finn fram til benken straks, men ho spør
likevel om dei har set noko til mannen hennar her.
    </p>
    <p>
     Harald slær opp auga og ser paa henne.
Han er kvit som ein krita mur, men han reiser
seg opp, smiler og gnikar seg over auga. Petra
er ikkje rolig som elles, andlete hennar er framandt
aa sjaa til, og ho sukkar stutt og fort.
    </p>
    <p>
     - Du er da vel ikkje verre daarlig - enn at
du kan bli med heim?
    </p>
    <p>
     - Nei da. No kjem eg.
    </p>
    <p>
     - Ja, han har snakka i at han vilde heim,
tek Berta frami, - men saa sa vi det vi, at det
var det inga meining i, og ikkje var det trengsmaal
til det heller, han kunde meir hell gjerne
faa ligge her ei natt til, sa vi. Saa var det
stuttare veg i morgo, meinte vi.
    </p>
    <pb n="89"/>
    <p>
     - Eg tok med snøsokkane dine, seier Petra
rolig; - det er ikkje saa lite snø i vegen.
    </p>
    <p>
     Ho hjelper han aa faa dem paa, faar frakken
paa han, og saa gaar dei, med baae dei to kvinnfolka
i plassen staar og pratar og pratar, fulle
av gode raad.
    </p>
    <p>
     Harald gaar føre, stort og stødig, Petra
kjem stilt etter. Slik gjekk dei og tagde. Han
skulde ha sagt henne saa mykje, men han let
det heller vera. Det høvde saa kleint aa seie
det no.
    </p>
    <p>
     Best dei gaar, set Petra i og ler.
    </p>
    <p>
     - Nei gaa! seier ho og ler enda, - eg vil
sjaa paa deg! Forlate meg, om eg har set noko
saa likt klokkaren.
    </p>
    <p>
     Ho gjekk etter han lenge og lo, og han
skreid føre og gjorde seg ikkje bedre enn han
var. Gleda voks jamt og sterkt opp i han. Han
snudde seg om til henne og stod og saag ned
og var hjartans oppraad.
    </p>
    <p>
     - At du verkelig er godtil aa le no da,
Petra!
    </p>
    <p>
     - Aa, du maa no aldri tru eg er blid paa
deg for det.
    </p>
    <p>
     - Nei blid nei, det - - -
    </p>
    <p>
     Han tok til aa gaa att.
    </p>
    <p>
     Nei, ho kunde gjerne vera rykande sint paa
han. Han var no det han var for henne likevel.
Det var sant som dagen omkring han, at han
hadde take sitt i henne enno; og dermed saa
     <pb n="90"/>
     hadde han tak i heile live. Ho var forunderlig,
ho Petra. Ho hørte han til.
    </p>
    <p>
     Han stana paanytt, tok handa hennar da ho
kom etter, og stod og vêra omkring seg ut i
lufta; lukka tyngde saa rart paa han.
    </p>
    <p>
     - Eg skal seie deg ein ting eg, Petra: Det
kjennes liksom naar eg har vore for lenge under
vatne og endelig kjem opp att og ser sola og
heile dagen og kjenner kor lufta gaar ut og inn
i bringa, kjenner eg tek paa og lever att - slik
er det no.
    </p>
    <p>
     - Gaa no, bad ho.
    </p>
    <p>
     Ja, han skulde gaa. Her gjekk han! Stor
og lukkelig, med live omkring seg og i seg. Eit
menneske, tykte han. Vinden sukka oppi lia, og
fjella og skogen blaana imot regne - det fyllte
han berre med mod og magt.
    </p>
    <p>
     Petra skjente dugelig paa han, og han tagde
og tok med; kvart orde ho sa, var sant, og
godt gjorde det, - og visst ho hadde piska han,
hadde det gjort enda bedre. Natta levna opp i
han, han maatte igjenom det att, og det bar
langt langt vekk ifraa Petra, ut i sjølve kalde
bitande heimløysa; og no hadde han funne heim
att, og no saag han Petra var mykje meir enn
han hadde visst om. Det var ho som bar han,
slik var det. Ho kunde skjenne paa han, og tilgi
han. Ho kunde allting for denne galningen sin.
    </p>
    <p>
     Midt i kvitaste snøen og grønnaste barskogen
stod telefonstolpane og merkte seg ut: dei var
     <pb n="91"/>
     trekvite, litt graa i leten av vêr og vind, dei
stod i ei lang traadbein rad skogen bortgjenom
og var gode nok for seg sjøl; dei song tonen
sin, ein graa og lukkelig ein, og gav verda ein
god dag.
    </p>
   </div>
   <div type="chapter">
    <p>
     Drikk, Harald! sa Ola og skuva glase bort til
han. - Brennevine mitt er vel liksaa godt
som - - han tok resten i seg, men han saag
stivt paa Harald.
    </p>
    <p>
     Det var i kjøkene nedi Vika. Ola Engdalen
hadde vore i byen og hadde komme over ei
flaske brennevin, og no sat han paa kjøkenbenken
her og baade trua og tagg at Harald
skulde ta ein dram med han. Harald føyde han
i det, men Ola var like ufornøgd: det maatte
vera ein til.
    </p>
    <p>
     - Du skulde ikkje negte meg det, Harald;
enten eg kan ha fortent det hell ikkje. Sjaa her
no, drikk! Ikkje sant, Petra, han kan liksaa godt
ta seg ein mort her som andre stader?
    </p>
    <p>
     - Ja, ikkje som det skal vera meg i mot.
Petra saag ikkje opp.
    </p>
    <p>
     Ola Engdalen fór elles saa vakkert fram, i
det stykke var han høgt ovanom dei andre ungdommane;
men det var visst òg det einaste han
hadde att etter far sin, at han kunde te seg som
eit vaksemenneske der han kom. Men i kveld
     <pb n="93"/>
     var han ikkje attkjennande, kom ranglande midt
i økta, tok ikkje huva av seg ein gong, sette
seg paa kjøkenbenken og spytta paa golve. Og
enda var han ikkje full. - Petra gjekk ut, og
han saag tomt etter henne.
    </p>
    <p>
     Ute lyste aprilkvelden over snøen og fjorden,
det bevra ein lang sølvtone av vaarlys i lufta.
    </p>
    <p>
     Ola sette auga i Harald.
    </p>
    <p>
     - Jau, Harald, det er som eg seier deg: dei
er imot deg, heile bygda. Baade for det du har
sagt og for meir til. Ungdomslage med, for den
saks skyld. Det høres rart, at eg sit her og forteler
det, men. Vi drikk paa det, Harald! For,
ser du, eg skal seie deg ein ting eg.
    </p>
    <p>
     Petra kom inn, og Ola tok oppatt orda sine.
Harald sat og gapte og vilde helst ha komme
seg ut til arbeide sitt, men Petra vart heit og
ivrig med det same, ho vilde ha full greie. Ola
fortalte, at det var det dei hadde havt for seg
paa krinsmøte her om kvelden; det hadde vore
fullt hus, og gu og kvarmann hadde vore oppe
og tala. Det var kanskje ikkje stort aa gjera
ved det, men dei vilde seie fraa at dei vilde ikkje
ha ein lærar som drakk saa han vart liggande
ute om natta, sa krinsformannen. At han laag
ute var no ikkje saa farlig, meinte Hans Theodor,
ein kunde ligge andre stader, der det verre var,
slik kom det for han. Og det gav dei han kraftig
rett i, dei andre.
    </p>
    <p>
     - Du veit, sa Ola og saag ulukkelig paa
Harald, - du har sove middagssømn oppi Plassen.
    </p>
    <pb n="94"/>
    <p>
     Harald nikka.
    </p>
    <p>
     - Dokteren var paa møte han òg, men det
var ikkje nokon som hørte større paa han, han
tok liksom ein tone for høgt, han. Dei syntes
mest dei skulde greie dette sjøl seg. Dei var
hatske.
    </p>
    <p>
     - Eg har lenge venta det der, sa Petra. -
 Dei er som hunden paa fattigmannen.
    </p>
    <p>
     Harald saag opp, og smilte da han saag kor
forsagt ho stod.
    </p>
    <p>
     - Dei er ikkje farlige, Petra.
    </p>
    <p>
     - Aa det - - - kan no komma an paa,
det. Dei er ikkje folk, naar dei faar tak paa ein.
No faar du takk for arbeide!
    </p>
    <p>
     Harald hadde levna til, han reiste seg og
tømte glase sitt, retta paa seg og støytte hardt
med armane ut i lufta.
    </p>
    <p>
     - Ta det taalig, Petra. Eg skal koste dem
av meg saa det gyv etter, eg har ikkje gjort
noko gale. Eg seier som mannen eg: Eg har
ikkje noko gale ugjort!
    </p>
    <p>
     Han tok hardhendt etter henne, snudde henne
til seg og klemte andlete hennar millom nevane.
    </p>
    <p>
     - Du har no ein paa di side lel, Ola ser
med smaa auga fram for seg. - Han der litle
- kudokteren. Dyrlæge Rise.
    </p>
    <p>
     - Han?
    </p>
    <p>
     - Ja det forstaar seg. Først fór han og
fortalte om baade laust og liggandes: folk var
sauer, som taalte slikt. No stod han opp paa
møte, saa høgt han rakk, og tok deg i forsvar
     <pb n="95"/>
     saa det dundra. Men-e - han saag no ikkje fælt
glad ut, der han stod.
    </p>
    <p>
     Ola lo, ein liten innful laatt, og stirde ivrig
paa ein kopp mjølk paa kjøkenborde.
    </p>
    <p>
     - Det er saa det, sa han. - Du veit han
er under kommando. Som han sa han Andreas
Paalsnese, da vi gjekk heim: Det er ikkje greit aa
vera Rise heller, naar ein er under rise sjøl. Ja, ho
temmer han fint, frøkena, sa eg. Du veit, sa han
Andreas, ho held ikkje hund ho, som dei gjer,
dei andre storkars-kvinnfolka no for tida. - - -
Jau da, han forsvara deg som ein maur, han
Rise. Som han skulde ha betaling for det.
    </p>
    <p>
     - Tvi for ein rennande! sette Harald i og
tok seg kvast oppi haare.
    </p>
    <p>
     Petra hadde staatt og tvistird paa han. No
løyste ho take og smilte:
    </p>
    <p>
     - Det gjer ingen ting. Du lyt taale det,
Blessommen. Det kjem vel med, er eg rædd.
    </p>
    <p>
     Det ramlar inni stua, og Petra spring med
det same. Guten har velta eitkvart utover seg,
og skrik.
    </p>
    <p>
     Ola reiste seg, han stod framfor Harald og
saag brydd ut.
    </p>
    <p>
     - Du maa ikkje - fortryte paa, at eg kjem
slik og røler, Harald. Hadde eg vore noko til
kar - saa veit du eg hadde søvd ned dette i
ungdomslage; og andre stader med.
    </p>
    <p>
     - Ja eg veit ikkje kvifor du - - -
kvifor du kjem -
    </p>
    <p>
     - Nei, det har du rett i. Men du skal agte
     <pb n="96"/>
     deg for folkekjeften urlite, det var berre det. For
han er som hundkjeften, han er farlig. - - Ho
Petra - - han viste med hovude aat stua - -
du veit det var noko imillom oss eingong. He?
Jau, bi no - eg seier det som det er til: Eg
er like blid for det. Ho vart tankefattig første
gongen ho saag deg, det var ikkje hennar skyld,
og ikkje di heller. Og eg, ser du, eg finn meg
vel eit brot, naar tida kjem. Nei, eg vilde berre
varsku deg for dem. Eg - e - meinte ikkje
noko -
    </p>
    <p>
     Harald saag Ola inn i andlete, friskt og
sterkt. Andlete til Ola var stort og vakkert,
auga var brune som i hund og sa ikkje stort,
men dei kunde opne seg imot ein og syne heile
sjæla, han var eit godt menneske, og Harald
hadde ikkje ansa paa han før.
    </p>
    <p>
     - Takk, Ola! sa han, og han syntes han
hadde halde ein heil tale da det var sagt.
    </p>
    <p>
     Ola vart raud og slo auga ned. Saa berga
han seg med at han kom i hug flaska paa borde,
han skjenkte i kvarsitt glas og sa skaal.
    </p>
    <p>
     Da det var drukke og Ola hadde gaatt,
gjekk Harald inn til Petra og ungen. Han gjorde
seg ein sving over golve først, tendte paa pipa
og sette seg, var oppe i same blinken, gjorde
ein snur til over golve, kom bortaat dem og
stod og smilte:
    </p>
    <p>
     - Du ser saa umota ut, Petra?
    </p>
    <p>
     - Det kan no vel ikkje vera større aa bli
mota av heller. Naar det ber til, saa kanskje du
     <pb n="97"/>
     bli jaga utor posten din som ein lauparhund, til
takk for slite ditt.
    </p>
    <p>
     Han saag enda lysare paa henne, han likna
ein glad unge.
    </p>
    <p>
     - Jamenn trur eg du er reint sinna paa
dem, paa min part. Du Petra òg. Eg har aldri
kjent meg saa sterk som i kveld, Petra. Og saa
han Ola da, som kjem og forteler meg det. Han
er - - ikkje verst, gut. - - - Du: Var du
glad i han Ola eingong?
    </p>
    <p>
     Ho tenkte seg om, og saag opp paa han
med tanken i dei opne auga enno, rolig og
ærlig:
    </p>
    <p>
     - Ja, - eg var no vel det. Paa ein maate.
Det var no før du kom nordover att, det.
    </p>
    <p>
     Harald snudde seg rundt, strauk seg hastig
gjenom haare fleire gonger og var heit; han saag
ut liksom han skulde til aa gjera eit hallingkast.
Saa tok han opp vesleguten og gælntes med
han ei stund, til Petra la seg imillom og fekk
barne aat vogga. Ho var ikkje aa rikke naar det
var barne det gjaldt; Harald stod med hendene
framfor seg og saag paa kor stor og myndig ho
var der ho la det ned.
    </p>
    <p>
     Ei lita stund etter var Harald paaklædd, han
skulde baade paa posthuse og til smeden. Han
tok kjelken, for da gjekk det i eitt kjør gjenom
Langfall-bakkane. Petra fekk ei lita rukke i
panna. Det kom saa for henne at han skulde ha
vore heime i kveld, sa ho. Harald bles aat det
og kyste henne uvørent, - trudde ho dei rente
     <pb n="98"/>
     i han og reiv han? Eller at han hamna oppi
Plassen enda ein gong hoss henne Berta Trufast?
    </p>
    <p>
     Saa bar det ikkje betre til, enn at han møtte
dyrlægen nedi Langfall-dalen; han kom vegen
vestantil, og vilde sjaa aa komma seg framom
saa pinefritt som raad var. Det gjekk ikkje.
    </p>
    <p>
     - Jassaa, du er ute og raklar du òg, sa
Harald.
    </p>
    <p>
     - Eg veit ikkje av at vi er dus, men la gaa.
    </p>
    <p>
     - Ja De da. Kva er det De fér og bles
med no da?
    </p>
    <p>
     - De skal ikkje vera saa fiendsk. Visste De
kva eg for med, saa var De eitgrand spakare.
Han saag paa Harald og venta seg litt nyfikne;
men Harald stod og drog paa smilen og var forargelig.
Dyrlægen minka og kom nærmare innaat
han, smilte lurt og godslig og tok seg aat
innrelomma: - Eg fér med ei liste, far, - ei
som kunde bli god aa ha - for Dykk. Hm? De
veit vel ikkje kva folk, seier om Dykk, - kva
som er i gjerde om dagen?
    </p>
    <p>
     Harald drog opp eine munnvika og nikka,
han visste om heile trøyheita.
    </p>
    <p>
     - Ja? De veit det? Og da var det vel ikkje
av vegen om einkvar tok i med Dykk og letta
oppunder, om einkvar slo i hel røle deira? Sjaa
her - han kom fram med eit papir og heldt
framfor Harald: no maatte han da vel bite paa!
Harald saag over han og smaatt flirte og smaatt
blistra. - Det er ei liste med underskrifter for
Dykk, eg fér hund ta meg som ei bikkje!
    </p>
    <pb n="99"/>
    <p>
     - Ja, det har De rett i!
    </p>
    <p>
     - Ja, ikkje sant?
    </p>
    <p>
     - Jau, billete var brenngodt!
    </p>
    <p>
     - Her har eg alt over 20 namn, gode namn,
vil De ikkje sjaa?
    </p>
    <p>
     Harald tok lista, men saag paa dyrlægen:
    </p>
    <p>
     - Kva faar De for den der rensla Dykkar?
    </p>
    <p>
     - Faar?
    </p>
    <p>
     - Ja, kva betaler ho med? For det undrast
dei sterkt paa, folk borti garane.
    </p>
    <p>
     - Eg har i det minste ikkje venta meg
noko betaling av Dykk.
    </p>
    <p>
     - Nei eg, ser De, eg gjer slik eg, - han
reiv papire i smaa betar og strødde paa snøen.
    </p>
    <p>
     Dyrlæge Rise smilte forunderlig, ein hatefull
og tomsut, men glad smil; naseborene tok til aa
gaa paa han.
    </p>
    <p>
     - Hels henne med det fraa meg, at De kan
faa fri til saa lenge. Med slike barnestrek gjer
ho meg ingen ting, ikkje dusta; enten ho saa
meiner det vondt eller godt.
    </p>
    <p>
     Harald angra seg før det var sagt. Denne
vesle mannen hadde ikkje gjort noko vondt, og
den kvinna som plaga han i veg, hadde ikkje
Harald det minste grand med. Han hadde jamvel
bore seg gale aat imot henne.
    </p>
    <p>
     - Jasaa, sa dyrlægen. - De har svartsjuka
da. Saa-aa. Hmhm, san!
    </p>
    <p>
     - Idiot!
    </p>
    <p>
     Harald tok kjelken og gjekk. Den andre
kom etter.
    </p>
    <pb n="100"/>
    <p>
     - Ja, forresten, heldt han fram, - det held
eg med Dykk i. For ho er herlig. Ja, det er sant,
det veit no De saa lite om, De fekk saa lite
godt av henne, - De var henne for grov kost;
De veit ikkje -
    </p>
    <p>
     Det small, og dyrlægen gjekk paa hovude
i vegveita. Harald var ferdig til aa ta han att
og rundjule han, det skulde ha vore gjort,
syntes han; men før han fekk tenkt seg om,
hadde han dyrlægen i bringa og fekk ein under
øyra som ikkje var klein. Han rista han av seg,
men den andre skalla under bringa, saa Harald
raga, tok seg dregt og gjekk paa hendene saa
støvlehælane hogg i sida paa Harald, var oppe
i same augeblinken og støytte etter haka. Harald
tok etter sinne, - det var ikkje anna aa gjera,
og no gjekk han til det med liv og lyst. Gong
for gong fekk han daskar av den vesle sinte
mannen, som spratt og spentes liksom ei fjør,
han var ikkje kleinslig aa leike med, denne her!
Endelig hadde han klo i han, slengte han rundt
til det susa for øyra, og slepte han; han fór som
ei skinnfille bortetter vegen; Harald bia ikkje til
han kom paa føtene att, han var over han og
stelte med han alt han kunde. Han drog han
etter vegen eit stykke, sprang med han og syntes
det var trøysamt, sinne arbeide tungt i han, og
da han fekk eit spenn for bringa som mest tok
pusten fraa han, gav han seg til aa hive litt
med han att. - No laag han still, vesle morven,
iaag paa magen og blaaheldt seg i ein stubbe,
     <pb n="101"/>
     javisst, der hadde han faatt tak i fedrelande, og
det slepte han ikkje! Harald snudde seg alt ifraa
han, men saa var han ikkje godtil det ansles:
han tok han att ein tørning, la han over knea,
knepte ned buksa og dengte, - ja, og saa tok han
og hivde han siste gongen, slik at han slipa
bortetter vegen.
    </p>
    <p>
     Harald var stiv og kald i andlete, men lett om
hjarte. Han skulde ha set til han før han gjekk,
men han hørte der kom ein dumbjell-kjørar, og
fann ut at det var godt nok.
    </p>
    <p>
     Petra var oppe enda, da Harald kom heim.
    </p>
    <p>
     - Eg synes du er saa bleik? sa ho. - Er
du daarlig, Harald?
    </p>
    <p>
     - Langt ifraa.
    </p>
    <p>
     Han gav seg i kast med maten og saag ikkje
opp. Ned vilde ikkje maten, tvert imot; men han
maatte, for Petra sat og saag etter heile tida.
Han reiste seg fraa borde, tok etter pipa men
let henne vera, og gjekk beint bort til Petra.
Han tok hardt omkring henne, saag henne vel
inn i auga, der angsten voks og voks.
    </p>
    <p>
     - Petra! Eg er saa glad i deg. I deg og i
heimen min og alt i hop! Søv han, hurrabasen
vaar?
    </p>
    <p>
     Petra svara ikkje. Andlete hennar var rolig
som elles, stort og fint og bleikt; men han saag
det paa hendene hennar kor rædd ho var, han
saag det i auga, som han ikkje fekk tak i meir,
dei gode, brungraa auga, - det brente han som
ei ishand.
    </p>
    <pb n="102"/>
    <p>
     - Ja det var gale gjort! sukka han med
seg sjøl. - Ja for - - eg kom til aa skambanke
dyrlægen, han kom med ei liste for meg, - ja,
eg maatte, skjønnar du, fanns ikkje anna raad
skapt, men.
    </p>
    <p>
     - Gav du han - - mykje òg?
    </p>
    <p>
     - Til gagns ja, og litt til, Det er det som
er det leie. Men du maa ikkje bli umota for det,
Petra, det gaar vel over att, du skal ikkje ta deg
nær av om eg faar aldri saa mykje for det; ja,
det bli verst for deg, men.
    </p>
    <p>
     Ho stod ei god stund og tenkte før ho svara.
    </p>
    <p>
     - Det er for mi skyld det her kjem. Eg
har lenge venta det.
    </p>
    <p>
     Han tok henne inn til seg att, og prøvde aa
snakke med henne til ho forstod; orda kom som
ein varme innanfraa, all hans elsk laag i dem;
han kom paa saa mangt aa seie, og sistpaa saag
det ut som ho slo dei tunge tankane ifraa seg.
Ho sa beint ut, at det som var gjort burde ikkje
vera ugjort, og det som kom etter, fekk ein vel
ta som det fall. Harald kjente alt denne djupe,
rare gleda ira gjenom seg, som han støtt kjente
naar han hadde Petra med seg. - Men best
det er, seier ho laagt, med auga festa langt ut
einstad:
    </p>
    <p>
     - Naar eg berre visste kvifor du gjorde
dette...
    </p>
    <p>
     - Nei men Petra!
    </p>
    <pb n="103"/>
    <p>
     - Men det faar eg aldri vita. Du veit det
vel ikkje sjøl heller; enno.
    </p>
    <p>
     Harald sukka. Han visste ikkje meir aa seie
som det kunde vera mon i. Ho var ikkje saa
nær han at ho hørte han likevel. -Men: slikt
skal no òg ein mann ha kjent.
    </p>
   </div>
   <div type="chapter">
    <p>
     Det gjekk fort og stilt for seg i bygda, langt
ansles enn det pla gjera. Snakka vart det,
men det gjekk kvikt for seg det med. Først
maatte lærar Mørk paa forhør. Han hadde skamslege
dyrlæge Rise, saa han laag og kraup innpaa
vegen og var ikkje i stand til aa seie ku
eingong da dei fann han; ei guds lukke var det
det kom ein kjørar og tok han opp, han strauk
til doktergaren med han, og der vart han liggande
sjukling i fleire dagar.
    </p>
    <p>
     Dyrlægen var ein folkelig mann, og grei kar
i arbeide sitt, han vart bedre des meir dei tenkte
etter, og skulde straffa bli tilmaalt etter det,
maatte ho bli stor. Ho vart ikkje det. Han
maatte ut med nokre kronor, læraren, det var
heile stasen. Loven var vel slik. Han er oftast
slik tilmaata, loven, at skal du gjera gale, saa er
det best du legg i til gagns, det gaar for det
same. Ein kan faa tugthus i vekevis for lite og
ingenting. Men det skulde vera det: Dyrlægen
hadde komme fram og sagt at det var likesaa
mykje hans skyld som det var Mørk si, at det
     <pb n="105"/>
     bar i hop; det var noko kvinnfolk-greie, og han
hadde brukt ord som skulde ha vore usagt. -
Der saag ein: Dyrlægen var ein gasta kar.
    </p>
    <p>
     Mørk sa godtsom ingenting. Ueinige vart
dei, og sinne fór i han, og resten visste dei.
Om han angra paa det? Jau, han kunde ikkje
anna seie. Det skulde visst ha vore ugjort, for
kona si skyld.
    </p>
    <p>
     Alt i alt tykte folk det saag mest ut for at
han ikkje angra det grand. Og kor som var, her
var ikkje meir hell eitt aa gjera: han maatte
settast av. Ola Engdalen tagde og saag ned paa
krinsmøte, men best det var gjorde han seg
grov: Dei var toskar og sladderkjerringar alle
hop! Han stod ei stund og togg og hakka,
rød som ein ur, og saa fekk han endelig fram,
at det som lærar Mørk hadde gjort, det var just
nettopp det kvar einaste vaksen kar maatte gjera,
aa slaa ifraa seg naar han vart terga. Dei kjente
vel lærar Mørk nokon kvar, og visste han var
ein fredens mann. Paalsnes-karane, Peter og Andreas,
som dei vart kalla, sa seg einig med
Ola; det var denne litle julingshistoria og ikkje
noko anna ein kunde laste Mørk for, dei drakk
ikkje alt som draup unna tekkja; for dei lyg no
meir enn dei snakkar, folk, la Andreas til. Det
var ingen som hadde hjartelag til aa høre paa
slikt, og dei bynte aa snakke om sitt. - Ola
hogg frami ein gong til, og spurte om ikkje
lærar Mørk hadde vore ein snild mann, imot
borna? Hans Theodor tok paa seg aa svara.
     <pb n="106"/>
     Han saag opp under lofte, og smilte lognt: Jau,
sei det; ein snild mann. Men eit vondt hjarte.
Dei andre klipte med augelokka: det stemte
ikkje kleint. Og eit leibeist i brennvine, la kjøpmannen
til.
    </p>
    <p>
     Saa vart det skrive klage fraa krinsen til
skolestyre, og der vart det umfram-møte straks.
Klokkaren var formann der, men han klaga seg
klein, og næstformannen maatte styre møte. Det
var Ivar Ramsholmen, ein garmann utanfraa Nesse,
og han hadde halde med Mørk heile tida, baade
i ungdomslage og elles. Han vilde gjera det han
kunde for Mørk, sat ei god stund og saag utgjenom
vindauge, og fann endelig paa det verste
han kunde gjera: han foreslo dei skulde sette ut
saka til nytt møte, og stemnsette læraren dit,
saa dei kunde faa snakke med han. Mange mælte
imot, men da Iver spurte om dei var rædd læraren,
slo dei om og gjekk med. Han var gjerne
eit leibeist aa krangle med, men for det saa - -
    </p>
    <p>
     Det nye møte gjekk godt for lærar Mørk
lenge utetter. Klokkaren var bleik og høgtidsam.
Han heldt ein lang tale først, til Mørk og til dei
andre om einannan, gjorde rede for det som var
hendt, og tykte det var saa ille det vera kunde,
men vona likevel at alt maatte bli til det beste.
Kjære medkollega! sa han. Ærede forsamling!
Mørk sat rolig og hørte paa han, saag somtid
paa han og somtid paa hendene sine, og da
klokkaren tok til aa spøre han, svara han stutt
og greit og beintfram som eit skolebarn. Dei
     <pb n="107"/>
     andre la seg frami gong etter gong, men dem
ansa han ikkje paa; des meir tok han oppunder
det klokkaren sa, og forklara seg for han personlig.
- De - skjønnar visst dette, sa han. -
At det er leit nok for skolen, er saa si sak; men,
tida gaar, og ho jamnar gjerne paa alt; ungane
er forresten ikkje saa rædde for slikt, ein dask
har dei age for, og for han med som gir dasken.
Klokkaren hørte taalmodig paa han og rista paa
hovude. - Ja ja, sukka han, - mitt syn paa dette
er diametralt motsatt. Men paa den andre sida
saa-e: Visst De ope og ærlig bed skolestyre her,
og krinsen, om tilgiving, og lovar at De aldri
meir - e -. Javel, det kunde det no alltid bli
ein utveg med, meinte Mørk; - eg har kone og
barn og meir slikt, veit De.
    </p>
    <p>
     No var stua som eit humlebol. Dei var
komne her for aa sette av ein lærar, og mindre
gjekk dei ikkje heim med. Bede om tilgiving,
nei det let dei seg ikkje snyte med, dei var
ikkje tilkomne i gaar heller!
    </p>
    <p>
     - Ja, ja, sa Mørk, han hadde reist seg, og
han heldt seg til klokkaren som før; - noko
gale har eg no ikkje gjort, beintfram, men lel
saa - -
    </p>
    <p>
     - Unge mand! sa klokkaren og døyvde dei
andre. - Seier De at De ikkje har gjort noko
gale? Kan De vera saa forblinda?
    </p>
    <p>
     Det vart stilt i stua.
    </p>
    <p>
     - Ja det seier eg beint og reint. Det kjenner
eg paa den flekken der samvite skulde sitte; eg
     <pb n="108"/>
     synes, sant aa seie eg er bedre enn storparten her.
Han gjekk dem over med auga, ein for ein, litt
nærsynt: - Ja, eg tek unna nokre faa, han nikka
til Iver Ramsholmen og klokkaren; - jamenn
synes eg det, naar eg skal seie det som det er.
Klokkaren miste take i forsamlinga, og det
eine maale søvde det andre ned. No var det
Plassen og Berta dei kom fram med, syttendemaitalen
vart oppvermt, og fylla og felespele og
heile stasen, nærsøkne spørsmaal og giftige
slengord hagla ned over Mørk, og han stod og
snudde seg saa til den eine saa til den andre
og blunka lognt: De skal no ikkje tru for kleint
om folk heller. Ho Berta oppi Plassen? ho er
snild ho - dit skulde De ta Dykk ein tur! Full
ja? det var eg da vel. Det gjorde ikkje det
grand. Men huser De den gongen, Hans Theodor,
da vi kom fraa Valvære? Da var vi fulle
da, læskelig fulle, aa, det var vemodig kor vi
drakk! Slikt gjer aldri det minste. - - Klokkaren
banka i borde, no var han vreid:
    </p>
    <p>
     - De maa ikkje ta dette lettsindig, unge
mann!
    </p>
    <p>
     - Nei, eg gjer det eg kann, eg, for aa halde
meg alvorsam, eg tør knapt sjaa opp!
    </p>
    <p>
     Eg maa seie Dykk eit sanningsord: De
høver ikkje for skolegjerninga! De har ikkje det
rette alvore, det rette sind.
    </p>
    <p>
     - Nei, De kan ha rett i det, kan hende, sa
Mørk stilt. Han drog opp eine augebruna.
    </p>
    <pb n="109"/>
    <p>
     Klokkaren talte lenge og godt, og bad han
slutte godvillig. Folk murra.
    </p>
    <p>
     - Ja, men, dei lærde no ikkje saa kleint
hoss meg, borna, likevel. Og det var trøysamt
paa skolen mang ei stund. Eg har òg tenkt paa
aa slutte, men eg synes ikkje eg skal det heller.
Nei, sannelig, eg vil halde paa, eg. Til saa lenge
de faar braaka til og sett meg av.
    </p>
    <p>
     Dei song imot han, høgt og lukkelig, med
eitt maal: Det kjem ikkje ein unge paa skolen
til Dykk heretter, ikkje ein einaste!
    </p>
    <p>
     Mørk vart bleik. Han kvitna i leppone. Saa
retta han paa seg, smilte med smale auga til
dem, saag paa klokka, sette paa seg hatten og
gjekk; - snudde bortved døra, kom tilbake og
gav klokkaren handa og baud farvel.
    </p>
    <p>
     Det var ingen rettelig smak i aa sette han
av etter dette; men tingen maatte ha sin gang.
    </p>
    <p>
     Sjøl tok han seg ikkje nær av dette, saavidt
dei hørte og forstod. Han gav paa med vaaronna,
og fikta saa godt han kunde med aa klare
renta. Det var verre for kona, ho Petra, ho tok
allting saa tungt, ho, som alle av den slegta.
Det vart fortalt at ho var reint ulik seg etter
dette. Ja, men: det var vel helst det som maatte
til for aa opne auga paa han. Det er ikkje ansles
med den tingen, her i verda: Ein faar fara fram
som folk.
    </p>
    <p>
     Ei stund etter vart det fortalt, at dokterfrøkena
hadde slege opp med kjæresten. Grunnen
kunde ingen seie for visst, men at det var sant
     <pb n="110"/>
     fekk dei snart full greie paa. Dokteren rista paa
hovude, han vilde ingen prat ha om dette; han
gjorde andlete langt og utpint, saa dei kunde
sjaa det hadde raakt han i hjarte. Dette var saa
tung ein støyt for dyrlægen, attaat det meir, at
jamvel ordføraren slo seg med dei andre. Rise
var ein hedersmann, og lærar Mørk kunde visst
bygda unnvera. Orda hans gjekk fraa gar til
gar, og det vart meir og meir sanning i dem
des lenger dei gjekk.
    </p>
    <p>
     Harald syntes han hadde ikkje levd før no
i den siste tida. Live fylte han med undring;
det var ei merkelig kjensle. Vinden han bles
utpaa fjorden, og folk gjekk der og kjørte der
etter vegane, Petra og gutungen dei heldt til
heime, inni stua, og her stod han, midt oppi arbeide
sitt, ein vêrsliten og trassig bonde - slik
hadde det vore lenge, visst, men no først gjekk
det han til hjarte korles det var. Stundom kom
han slik paa det, at han gav seg stunder og
tenkte etter, melta opp att det som hadde hendt.
Aa angre paa noko var ein ting han var uvant
med, og skulde han ha angra eitkvart, maatte
det vera at han hadde gjort eit sprett for lite,
den tida hugen var til det. Han lo, somtid, naar
han kom i hug galskapen. Skolen og borna sakna
han ikkje saa lite, det kom visst til aa sitte i
lenge, kjentes det for. Men den saknaden, som
alt anna, maatte ein vel kunne gjera om til eitkvart
     <pb n="111"/>
     bedre, ein fekk no kjenne og sjaa. Dei
hadde fila grovt paa han, dei hadde fingra paa
han saa det var utrulig, men nokon skade hadde
dei ikkje faatt gjort han lel. Aa nei; hittil hadde
han vakse det av seg; eit menneske var ein
snodig maskin. - Han kom kjørande til meierie
med mjølka om dagane og møtte dem, nokon
kvar; dei var rundt omkring han, auga deira
fomla og leita over han, og han stod open og
verjelaus imot dem og blunka ikkje. Dei beit
ikkje paa han meir. Dei kunde aldri meir faa
han til aa renne i veg og gjera ein galenskap,
same kva develsdom dei brente han med. Han
hadde vakse fraa dem. - - Berta Trufast kom
paa meierie som snarast ein dagen han stod og
venta paa mjølka. Det vart ei glede paa dei
andre. Det stod ei garmanns-kone der, ei ung
og vakker ei; ho saag etter Berta ho som dei
andre, og sukka: Stakars Berta òg, ho har no
rett stelt seg kleint. - Ja men, sa han og snudde
seg til henne, - at det gjekk slik med henne,
skal De ikkje seie større om. Ho er vakker ho,
ser De, og ein veit ikkje kva det vil seie naar
ein ikkje har prøvd det. Den andre beit seg i
leppa, og folk stod omkring og var med, men
Harald hadde inga moro av det. Han trong det
liksom ikkje lenger.
    </p>
    <p>
     Petra var det synd i. Han sette ifraa seg
øksa eller spaden, naar han kom i hug det. Det
var no renta, som ho ikkje visste korles dei
skulde klare, - og ikkje visste han det heller for
     <pb n="112"/>
     den saks skyld -, og saa var det folkesnakke,
og saa var det mangt anna. All motbøren
som kom, raakte henne. Det var hennar skyld.
    </p>
    <p>
     No hadde ho faatt noko nytt aa pinast med.
Dei fortalte at han Ola oppi Engdalen heldt paa
og forlova seg med frøken Vibe. Det hadde vore
saa lite aa sjaa til han i det siste, og naar han var
nedover ein sving, var det aldri noko om han.
Dei snakka gjerne sant. Og Petra la det paa
seg om ei ulukke: Dette hadde Sara ikkje gjort,
visst ho ikkje hadde vore ødelagt av sorg. Ho
tenkte paa det tidlig og seint, og snakke henne
ifraa det nytta ikkje. For kvifor skulde ho elles
ta han? Ung og vakker som ho var, og ei dokterfrøken
- hadde han børt noko slikt før? Og
ettersom skylda var hennar, kom her vel meir
som ikkje var godt.
    </p>
    <p>
     Harald maatte gaa beint heim utor arbeide
somtid, og sjaa etter kor det stod til. Om ho
vart glad naar han kom, kunde han ikkje seie;
men det hendte seg ho heldt han att naar han
vilde gaa. Ho kunde ta saa underlig i handa
hans.
    </p>
    <p>
     - Det er rart, Petra, at du er den einaste
som ikkje er rædd at eg har havt noko med ho
Berta? Det kjem seg vel taa det, at du bryd deg
minst om kor eg fer.
    </p>
    <p>
     Ho lo, denne dulde laatten sin, som han aldri
vart klok paa; der var baade skalk og sorg.
    </p>
    <p>
     - Aa, det var no ikkje Sara lel, tenkte eg,
og da saa - -
    </p>
    <pb n="113"/>
    <p>
     - Men eg syntes du sa eingong, at du unte
henne allting?
    </p>
    <p>
     - Nei. Ikkje no lenger. Eg hatar henne.
Men - det er eg som har ødelagt henne.
    </p>
    <p>
     - He! Er du no der igjen.
    </p>
    <p>
     Stund og anna, naar han hadde snakka seg
tom og trøytt for henne, syntes han det var ei
bør han ikkje kunde bera, dette, det var saa
meiningslaust at ein ikkje var i stand til aa roa
den ein gladelig gav live sitt for. Han snudde
seg rundt og leita etter luft, krevde himmelen til
vitne. Men saa var magta der, magta til aa bera
alt. Ho kom innanfraa, fraa ei kjelde han ikkje
hadde visst om, og ho vermte han all igjenom,
gjorde han til eit nytt menneske.
    </p>
    <p>
     Ein kvelden Harald var austover ein vending,
møtte han frøken Vibe og Ola Engdalen. Det
var paa lag der han hadde gjort opp med dyrlægen;
og dei to heldt seg paa same vegkanten.
Han sagtna litt i farten, helsa og saag paa dem,
og rann framom. Da han kom tilbake, tok han
att Ola inni vegen, han var ikkje kommen lenger.
Harald hoppa av sykkelen og slo lag med han.
    </p>
    <p>
     Det var ei vakker somarnatt. Lufta var full
av bjørkedaam og my-song, og nattskodda blaana
innover myrane, og fjorden laag blank fraa strand
til strand.
    </p>
    <p>
     Dei gjekk side om side, dei to karane, og
sa eit eller anna, eller tagde. Harald saag bortpaa
     <pb n="114"/>
     Ola rett som det var; men han gjekk der
og sveitta og bar saa tungt at det var ei nød,
lange sterke karen greidde visst ikkje dette
lenger. Han trødde elles saa lett og kvikt, Ola,
og munnskjegge rørte seg saa lystig paa han.
I kveld var det armelig han sleit føtene med seg.
    </p>
    <p>
     Harald sette i og lo, best det var:
    </p>
    <p>
     - Du Ola, du Ola!
    </p>
    <p>
     Ola snudde seg imot han, drog opp smilen
først, og kom saa med auga. Dei saag ei god
stund paa einannan og smaatt lo.
    </p>
    <p>
     - Du sukkar, liksom du skulde gaa og bera
paa ein devel i mørkre, synes eg.
    </p>
    <p>
     - Ja herregud. Det er det, ser du: Eg kan
inga raad for det; det har komme av seg sjøl.
Naar det kjem saa kjem det, slikt noko.
    </p>
    <p>
     - Ja-a, den vanen har no ulukka havt all
sin dag. Lagnaden har berre eitt auge han, veit
du, og det er blindt - han kunde ha raakt deg
i hjarte for den saks skyld.
    </p>
    <p>
     - Ja, eg faar seie som gjenta eg, som fekk
barn: eg hadde no ikkje villa det hell, men - -
    </p>
    <p>
     Dei bynte aa gaa. Men Harald saag ut over
skogtoppane og hadde ein flir i skjegge.
    </p>
    <p>
     - Eg skal vaage meg paa, - - eg skal
henge opp meg paa, at ho har fria sjøl.
    </p>
    <p>
     - Du! Eg skal fortele deg ein ting eg, Harald!
Ola stana og beit seg i hop. - Du skal
ikkje vøre aa snakke ilt om ho Sara. Det har
no i det minste ikkje du nokon rett til.
    </p>
    <p>
     - Nei, det forstaar seg. Eg har no fare aat
     <pb n="115"/>
     som ein - som ein lusbukk, eg san. Det har du
rett i.
    </p>
    <p>
     Dei gjekk og tagde ei stund. Myra anda med
ein kald, frisk gust imot dem. Ei hestbjølle song
djupt og einslig i natta.
    </p>
    <p>
     - Men det er sant du seier, sa Ola; - eg
er no fødd ungkar eg; hadde vel aldri komme
paa aa forandre noko ved den tingen. - - Men
kan du forstaa slikt? At ho vil ha meg, meiner
eg?
    </p>
    <p>
     - M-ja, kvifor ikkje det? Du er no den du
er, og ikkje er garen for katten heller; her i
bygda er ingen likare aa faa, og no har ho
komme paa det der, at ho skal ha ein slark
ifraa lande. Saa det skal du ikkje - - puste
saa tungt for.
    </p>
    <p>
     - Ja, eg har spurt henne - - Ola svelgde
og svelgde - - eg har spurt henne beint i auga
- e - om det er for di skyld, for han Mørk si
skyld, har eg sagt, at ho vil flytte hitover? -
for ho vil flytte hit.
    </p>
    <p>
     - Ja det vil ho da vel?
    </p>
    <p>
     - Hit? Ut i graae kattnegl-bygda! He?
    </p>
    <p>
     Harald beit seg i leppa og fekk ein skugge
over andlete. Saa knippa han med fingrane og
blistra ein stubb, lea iitt paa seg og tok til seg
luft, og saa las han - for seg sjøl - utor Njaalssoga:
    </p>
    <p>
     "Ikkje skal ho spilla venskapen imillom oss."
    </p>
    <p>
     - Hm?
    </p>
    <p>
     - Eg seier det - - Harald stana og saag
     <pb n="116"/>
     alvorsamt paa Ola -- eg seier, at det skal ikkje
gjera oss to til uvenner.
    </p>
    <p>
     Ola vart baade rød og glad.
    </p>
    <p>
     - Nei, naar du - -
    </p>
    <p>
     Harald retta fram handa, og Ola tok henne.
Paanytt saag dei einannan inn i auga, fast og
kaldt og utan aa blunke. Dei var nærpaa jamhøge,
og denne gongen var det like mykje magt
i Ola som i Harald.
    </p>
    <p>
     - Nei, vi skulde vel vera vaksne da, paa
ein maate, sa han.
    </p>
    <p>
     Harald nikka, og dei gjekk att. Ute i garen
i Engdalen vart dei staaande ei stund og prate
hit og dit, men tankane var ikkje med orda.
Harald saag etter Ola, da han gjekk inn, - slik
hadde han ikkje set han før. Han var saa stinn
i nakken og saa traust i fotelage, aa, han kunde
ha dansa halling i staden for aa gaa, han sprang
gjerne skigaren i kveld: han var glad!
    </p>
    <p>
     Og Harald stod midt paa kammersgolve og
smilte, da Petra vakna. Ho trudde han hadde
faatt skjenk.
    </p>
    <p>
     - Du Petra: han Ola er forlova ja, seier
han. - Eg møtte dem austi vegen, og saa vart
eg i følge med han heim, han fortalte meg heile
stasen. Ho skal flytte hit no til hausten. Han
Ola er reint fortura han, det har vore som ein
skrell i hovude for han. Det emnar seg til smør.
    </p>
    <p>
     Petra laag ei lita stund og sa ingenting. Saa
la ho seg til aa sova att, med Harald snakka og
     <pb n="117"/>
     snakka, - slike som han Ola, dem gjekk det
ikkje mange av i tylvta. - Men lenge etter merka
han at ho sov ikkje.
    </p>
    <p>
     Det var sant, det tyngde vel paa henne,
dette. Det var sørgelig med folk, dei levde saa
langt ifraa kvarandre. Nytta ikkje aa rope eingong.
Andre enn han... kunde visst ha greidd
dette her saa nokonlunde. Han var fødd trehest.
    </p>
    <p>
     Det var skinsomar, blankvêr og tørk heile
høyonna og lenge etter. Det hørte mykje ljaaslaatt
 til Engdalsvika, og Harald vanvørde ikkje
kosten, han slo rubb og stubb. Klokka 4 om
morgonen song ljaabryne borti engane, det hørtes
som ein arbeidshuga kar som kremta seg
opp og tok til, og ikkje lenge etter var smaagutane
der og kom kilande i skaaren saa hatsk
at det rauk av dem. Sistpaa slo dei heile natta
aa kalle, for dogga si skyld, og sov litt om
dagen. Da dei oppi Engdalen var ferdig, snøydde
dei nedi Vika av siste snippen òg.
    </p>
    <p>
     Da stod Harald og saag utover garen sin.
No var han her, og kom aldri her ifraa; og
angsten var ikkje aa kjenne meir, denne angsten
som kjølte gjenom han da han heldt paa og
grodde fast. Bonde var gjerne ikkje det han
helst skulde ha vore, men det gjorde ikkje det
grand. Her hadde han det han heldt av, og her
     <pb n="118"/>
     hadde han det han skulde bitast med, - ja, og
saa var han her no!
    </p>
    <p>
     Oppe hoss Ola bar det til aa maale og stelle
baade ute og inne. Han kom og tagg Harald
med oppover rett som det var, han maatte sjaa
paa det litt, som han sa; sjøl var han ein smed
til aa blande i hop det som skulde til, det som
beit paa veden, men desse letene var vrange aa
greie, den eine var like vakker som den andre,
tykte han; det maatte Harald komme og seie eit
vislig ord om. - Ja, sa Harald, slik og slik skal
det vera, og det slik; men beskerot om du maa
nemne eit ord til henne, gut, om at eg har sagt
det; for da skraper ho maalinga av veggen att,
med neglene.
    </p>
    <p>
     - Aa, du er no visst vel dryg no da. Men
det er rart, du, at kjerringane skal vera saa
stride av seg, enten dei er gifte eller ugifte.
    </p>
    <p>
     Oftast kunde Harald ingenting merke paa
seg. Han gjekk ut og inn i sengkammerse deira
og tenkte ut farger og bordar, liksom det skulde
vera eit villframandt rom. Men best han stod,
kunde det ta han slik kring hjarte - eller kor
det no var - at han syntes han maatte sette
seg. Da smilte han og song; - for det gjorde
ikkje det grand likevel. Han gjekk til arbeide
sitt som eit friskt og sterkt menneske, dukka
under i slite og kom opp att som ein ufisk,
sømte dit han lysta. Og aldri hadde tanken paa
Petra git han slik varme som no.
    </p>
    <pb n="119"/>
    <p>
     Straks etter onna vart Petra liggande i barnseng.
Ho fekk ei lita gjente, slik som ho hadde
ønskt seg det, og smilte. Harald hadde sørga
for at ho fekk meir hjelp denne gongen, saa ho
klara seg lettvint over det.
    </p>
   </div>
   <div type="chapter">
    <p>
     Da skuronna var fraaseg-gjort, gifta Sara og Ola
seg. Dei vart vigde heime i doktergaren,
berre nokre faa slegtningar var tilstades,
og straks etter middagen gjekk brurfolke ombord
i ein motorbaat og reiste sjøvegen austomkring
heim til Engdalen.
    </p>
    <p>
     Det var i 6-tida om kvelden dei kom til
Engdalsvika. Harald hadde halde paa nedpaa
sjøvollen om dagen og renska opp ei gamal veit.
Han hørte kakkinga av ein motor bortpaa fjorden,
og rusla heim; han skjønna kva som var i vage,
og saa tykte han ikkje han brydde seg om aa
staa der beint i vegen for brurfolke.
    </p>
    <p>
     - Kva det er for slags kakking det der? sa
Petra og saag ut gjenom kjøkenvindauge.
    </p>
    <p>
     - Veit ikkje eg. Kjem an paa om det ikkje
er brylloppsfolke som kjem den vegen; nei, eg
veit ikkje, men; det var no ikkje umulig.
    </p>
    <p>
     - Gaar du paa lofte, du?
    </p>
    <p>
     - Ja, det var noko eg skulde sjaa etter.
    </p>
    <p>
     Han klødde seg i nakken og gjekk. Jau,
det var sant: han skulde ha i stand det der
     <pb n="121"/>
     hekkels steingreve, som laag og fór av skafte i
einingen. Han hadde høvlbenken sin paa loftsvala
over vedskotte, og skruvsted og litt av
kvart. Han maata skafte innpaa, og leitte etter
eit og anna som han trong. Med det same kika
han ut og saag etter kor det vart av denne
grautestapparen som kom.
    </p>
    <p>
     Dei la just til brygga. Det var stilt og blygraatt
i vêre, baaten seig fram med svarte render
etter seg i vassflata. Sara stod midt paa baatsdekke,
ho hadde ei blank regnkaape paa seg,
for det fuk-regnte saa smaatt; ho stod der høg
og rak, med hendene djupt i lomma. Ola stod
forut med baatshaken og tok støyt. Motoren
kakka ein totre slag og tagde, kakka litt og
heldt anda. No sprang Ola opp, og Sara straks
etter; ei gjente kom kravlande opp utor baaten,
ho bar tungt paa eitkvart, og prøvde seg varsamt
fram etter dekke. No var Sofia, søstra til Ola,
kommi nedover, og broren, han Anton; dei
hadde vel kjørt heim dei, eller korles det no var.
    </p>
    <p>
     Med Harald stod der og saag paa, hadde
Petra komme opp paa lofte til han, og han ansa
ikkje paa henne før ho stod attmed han bortved
vindauge.
    </p>
    <p>
     - Staar du her du?
    </p>
    <p>
     - Ja, eg skulde gjera i stand hakka mi, og
saa skulde eg no sjaa litt paa - herligheita med
det same.
    </p>
    <p>
     - Eg meiner du er bleik, Harald?
    </p>
    <p>
     - Eg?
    </p>
    <pb n="122"/>
    <p>
     - Ja det er du. Kor det kjem til det?
    </p>
    <p>
     Han saag forundra paa henne:
    </p>
    <p>
     - Eg er no vel ikkje bleik. Men du - -
herregud, du er da kvit som eit laken? Kva det
er som feiler deg, Petra?
    </p>
    <p>
     Han skulde ha teke omkring henne og sagt
mykje meir, men den smilen ho saag paa han
med, tok magta ifraa han. Han var vond.
    </p>
    <p>
     Han saag paa henne med tomt andlet, beit
seg i leppa og kjente ho var kald. Han saag
ned, og saa opp paa henne att; han svelgde.
Og ho stod og smilte og saag han djupt inn i
andlete.
    </p>
    <p>
     - Og eg, sa han, - eg som har gaatt og
gledd meg paa denne tida, paa denne stunda -
- at eg skulde faa syne deg - -
    </p>
    <p>
     Meir orka han ikkje aa seie. Det var saa
altfor nyttelaust aa seie noko her. Naar ingen
hørte paa han. Men her hadde han gaatt og
gledd seg paa at han skulde faa syne Petra -
ja, kva var det i grunnen han skulde ha synt
henne? Det vart saa lite no. Det var berre
dette, at det var henne og ingen annan han
brydde seg om.
    </p>
    <p>
     Han sette seg paa høvlbenken, tok til og
plistra paa ein salmetone.
    </p>
    <p>
     Pryl kunde han ha taalt, og tunge dagar og
alt slikt, men ikkje dette. Store hoggsaar hadde
han sydd i hop sjøl, uten aa grøsse; men ei lita
flis under neglen kunde faa han til aa skifte
     <pb n="123"/>
     letene og kaldsveitte. Og dette var ei flis under
neglen. Dette var helvete og vel saa det.
    </p>
    <p>
     - Kva er det du staar og flirer etter? seier
han tørt.
    </p>
    <p>
     - Aa ... ingen ting, større. Det er berre
saa artig aa faa vita det ein - det ein veit før.
Tykte eg.
    </p>
    <p>
     Dermed snur ho seg og gaar.
    </p>
    <p>
     Det strøyper til kring hjarte paa han, det
kjennes som han ser henne siste gongen, men
foten løfter seg og spenner ei gamal kasse som
ligg midt framfor han, saa ho fyk bortetter; det
logar rødt etter henne der ho fér.
    </p>
    <p>
     Petra lo, høgt og bitande, og han stod still
liksom i skogen naar ein bjørkekvist har slege
han i andlete; tankane rente hit og dit for han,
dei leita etter eitkvart aa tyne, og samstundes
skjemdest han av det saa det sveid. - Han retta
seg i vêre og sputta: Tvi, du salte! Det var ein
vond smak paa verda somtid.
    </p>
    <p>
     Kvelden blaana seg stilt inn i natta, og tida
gjekk saa rolig, saa rolig. Maanen kom ikkje
fram, han lyste berre opp langt bakom skyene,
i ein annan heim. Allting dorma, men ingenting
sov. Haugar og hus sømte borti kveldskodda,
som store tussefiskar i ein trollsjø.
    </p>
    <p>
     Saa still ei natt hadde Harald ikkje opplevd.
Han laag og saag ut. Han saag greinene paa
trea, han saag skya, som vaka over jorda langt
ute. Og inne i han var det like stilt. Han kjente
eit stort taalmod i seg, ein still og rugande natthimmel
     <pb n="124"/>
     over alt som baara eller brann. Petra,
sa han med seg sjøl. Dagane som kjem, dei skal
syna deg det. Kor stilt ho pusta der ho laag.
    </p>
    <p>
     Ja, det var stilt. Han laag og hørte paa
klokka. Det gurgla i halsen paa henne, gnog
inni gognverke ein stad; det hørtes som ho
skulde døy. Nei, det likna meir ein ufugl som
 sat nokonstads og let, ei devel-ugle med bust
paa, ho bles ut halsen og murra, klipte vondt
med auga, lokka ut i natta og venta. Einkvar
hørte henne vel.
    </p>
    <p>
     For det er mest tyngre aa faa sova naar det
er for stilt enn naar det tutar og bles. Det er
reint som verda er botnlaus, sukka det ein skapning
bortved verdsens ende, saa maatte ein høre
det heilt hit.
    </p>
    <p>
     Harald strauk sveitten av panna.
    </p>
    <p>
     Midnatt. Midnatt og graatt og stilt. Ingen
vind var ute og gjekk, og sjøen var borte. Og
no var dei toeina deroppe, Sara og Ola. Natta
gjorde fest for dem. No fann dei einannan, to
unge glade menneske. Det vart han Ola Engdalen
som fekk henne, og ingen annan.
    </p>
    <p>
     Best det var stod Petra opp, famla seg fram
paa nattborde og fann seg vatn, pusla litt med
vogga.
    </p>
    <p>
     - Har du ligge vaken, Petra?
    </p>
    <p>
     - Enn du? Har du sove du da?
    </p>
    <p>
     Ein minutt laag Harald still og syntes det
ramla ned for han, alt han hadde bygd opp, det
rausa i grus, og kvar tingen sleit i han og tok
     <pb n="125"/>
     stykke med. Ja, for no visste han det sjøl, og
no visste Petra det òg, at han ikkje hadde faatt
Sara utor hjarte enno.
    </p>
    <p>
     - Petra? sa han stilt.
    </p>
    <p>
     - Hm?
    </p>
    <p>
     Han reiste seg opp i senga.
    </p>
    <p>
     - Kom hit litt aat meg. Du skal det, Petra!
    </p>
    <p>
     Ho kom og sette seg paa senggavlen hoss
han. Han kasta hovude inn til barmen hennar,
med nokre tunge, tørre hikstingar.
    </p>
    <p>
     - Eg svær for deg - - eg veit du trur
meg ikkje, men eg seier deg det: det er deg eg
elskar! Ikkje ei sjæl forutan deg. Men eg har
ført deg borti pina, - du vinn deg aldri framgjenom
dette her du. Men du maa, Petra, det er
ikkje anna raad!
    </p>
    <p>
     - Ja ja, hysjt! Eg skal vel alltid - -. Naar
det berre ikkje - bli for tungt for deg saa. Ho
kyste han paa panna, for første gongen paa lang lang
tid. - Saa, no maa du sova da. Ho strauk
sveitten av panna hans. - Faar du ikkje sova da?
    </p>
    <p>
     - Jau, visst du søv saa.
    </p>
    <p>
     Ho vart hoss han om natta. Ho laag med
handa over panna hans, og fekk han i søvn.
    </p>
    <p>
     Sundags føremiddagen nokre dagar etter
kom dei nygifte nedover til Vika. Petra fekk
først sjaa dem, ho var bortmed øvre vindauge i
stua og stelte med blommane sine. Ho stogga
midt i andedrage og beit seg i leppa:
    </p>
    <pb n="126"/>
    <p>
     - Kan du fortele meg - -
    </p>
    <p>
     - Kva det er som staar paa no da?
    </p>
    <p>
     Harald hadde saavidt komme seg i helgaklædane,
han stod framfor spegelen og pynta til
skjegge sitt med saksa; - han let det vekse og
gro til der det vilde no og hadde eit lite, fint
fullskjegg, men han maatte halde det i age saa
det ikkje vart for vidt, det laag for mykje vêr i
det som han sa.
    </p>
    <p>
     - Dem kjem hit, Harald!
    </p>
    <p>
     - Jasaa.
    </p>
    <p>
     Han skjønna kven ho meinte, og saag ut.
Dei kom hand i hand, i "toskillings-leistand", gjekk
og slengde med armane som to ungar. Og vollane
laag i solskin kring dem, haaa lyste djupt
og mørkgrønt i dogg-glansen.
    </p>
    <p>
     Han saag bortpaa Petra. Ho stod og beit
seg i leppa enno. Det sveid gjenom han, at no
var det tussig aa vera Petra, kor i herrens namn
skulde han berga henne fram over dette her? No
tok ho seg til hjarte.
    </p>
    <p>
     Ola banka paa ytterdøra og gjorde maale
gamalt og grovt:
    </p>
    <p>
     - Dreyer, Dreyer, du var visere end jeg!
    </p>
    <p>
     Saa lo dei der utanfor døra og kjeklast, og
Ola tok hardt i:
    </p>
    <p>
     - Nei saa gu faar eg no gaa først lel, eg
som er kjent i skogen. Eg som er mann. Hald
deg tett bakom meg, du, klyp og hald fast, saa
gaar det! - Langt ifraa, inga banking paa døra
her, opp med a! - Goddag,.og fred i bua!
    </p>
    <pb n="127"/>
    <p>
     Han stana midt i døra og viste attover med
nakken:
    </p>
    <p>
     - Kjerringa mi vilde saa endelig nedover
og syne taa seg, - ja, sjaa her, no skuvar ho
meg fram!
    </p>
    <p>
     Sara sette hendene i ryggen paa han og
skuva han inn, og gjekk fram og helsa. Ola stod
att og sukka:
    </p>
    <p>
     - Ja, er det ikkje som eg har sagt all min
dag: kjerringane er umulige dei, enten dei er
gifte eller ugifte.
    </p>
    <p>
     Saa la han av seg narremaska og kom fram
paa golve, takka da dei gratulerte han, og tok
stolen Petra baud han. Sara sette seg ikkje.
Ho gjekk borttil Petra att, liksom ho skulde ha
snakka med henne i gaar, saag paa henne og
smilte.
    </p>
    <p>
     - Tenk, Petra, at vi skulde bli grannar.
Saa vakkert her er, baade her nede og oppe
hoss oss.
    </p>
    <p>
     Ho saag seg omkring i stua, gjekk hit og
dit, saag utgjenom glase, saag paa dem inne,
med glade auga. Saa gjekk ho bort til mannen
sin, strauk han over handa og smilte til han.
    </p>
    <p>
     - Ja det var det - men det er no heller
ikkje mi skyld -, sa Ola, - det var, om de vilde
gjera saa vel aa sjaa oppover til oss i kveld?
Paalsnes-karane kjem slengande dei òg, Petter
og Andreas.
    </p>
    <p>
     - Ja, de maa sjaa oppover, korles vi har
det, la Sara til. - Ikkje sant, Petra?
    </p>
    <pb n="128"/>
    <p>
     Petra snudde andlete imot henne; det var
stort og ope, eit fint og barnslig andlet, som
ikkje visste aa verje seg. Auga klipte raadlaust.
    </p>
    <p>
     - De veit eg vilde, men. Det er no barne
da; det er ikkje saa greit.
    </p>
    <p>
     Sara kom bort til henne, tok hendene hennar:
    </p>
    <p>
     - De skal komma!
    </p>
    <p>
     Petra saag paa Harald, om her ikkje var
raad aa sleppe; og det var det ikkje.
    </p>
    <p>
     Sara hadde ein lys blaagraa kjole paa, som
sat mjukt men tett omkring henne, armane synte
seg saa teinrunde dei var, halsen bøyde seg paa
ein eigen maate og smatt rund og kvit oppunder
den lysgule haarflaumen, heile den granne fine
kroppen spela fram saa ven han kunde bli, lea
seg i ungdom og livshug. Petra saag lenge paa
henne, opp og ned, stod og smilte blidt og saart,
det var visst nærpaa ho strauk henne over klædane
eller haare.
    </p>
    <p>
     Det arbeidde sterkt i Harald. Han saag
bortpaa Ola fleire gonger, og han stakk hendene
djupt i lomma, liksom han var rædd dei skulde
slaa. - Ja, det var ei glo aa bera paa, at ein
annan skulde ha faatt Sara, ho var da hans, og
noko i han var det som trong henne saa det
verkte for bringa, slik eit fattigmanns-sug hadde
han aldri kjent før. Og Ola smilte hitover som
eit lamm, smilte saa han kunde ha slege han i
hel med snaue neven: han hadde aatt henne,
aatte henne kanskje for alvor, for live?
    </p>
    <p>
     Auga til Petra var det ikkje aa faa tak i.
    </p>
    <pb n="129"/>
    <p>
     Var det slik som ho trudde, at Sara hadde
vore med inni alt han hadde sagt eller gjort dei
siste par aara? Spørsmaale beit han, liksom nokon
hadde spurt om han stal, om han fuska i kortspel.
Det kom for han at einkvar hadde lagt til
han med flathanda midt i syna. Han spurte seg
om det var han dette her. Det skulde vel vera det.
    </p>
    <p>
     Han studde seg rolig til borde, la armane i
kross og slengte eine foten over den andre.
Haare stod mørkt og digert over panna, som ein
manke. Fullskjegge krulla seg brunt og mjukt
nedetter kjakane og haka. Han snakka med Ola
om haustarbeide og med Sara om eitkvart anna,
og saag fraa den eine til den andre, rolig, med
smale, kalde auga.
    </p>
    <p>
     No gjekk Petra til kammerse, for litlegjenta
gnarra og var ufornøgd. Gudskjelov, ho saag
ikkje knekt ut, ho var rak i ryggen der ho gjekk,
tagg ikkje nokon om aa faa vera til, velsigne
henne for det!
    </p>
    <p>
     Og dette var han ja, og no kom magta
sigande etter som han trong henne. He! om
han hadde forsynda seg urlite imot eit kvinnfolk
eller to, om han hadde vore eit grand glad i
baade den og den - -
    </p>
    <p>
     - Staar vel for den kula òg, eg, sa han
best det var.
    </p>
    <p>
     Sara saag paa han, og i same blinken hadde
ho visst forstaatt orda hans, auga spela imot
han ein sekund i undring og spott, dei var blaa
og fiendske som himmelen ein frostkveld, ho
     <pb n="130"/>
     saag paa fingrane hans, som skalv saa smaatt,
og ho smilte:
    </p>
    <p>
     Kva var det han sa?
    </p>
    <p>
     Harald kom etter seg før ho sa det, og lo
ein liten devel-laatt:
    </p>
    <p>
     - for det om veit-rørene mine frys sund for
meg i vinter, eg har berre 6-kvart veit. Trur De
verkelig eg styp for det da? Ja, gu gi eg var
saa blauthjarta!
    </p>
    <p>
     Gutungen, han Kaare, kom stabbande inn i
det same. Han gjekk ein dugelig krok omkring
framandfolke, hjulbeint men urædd, med trassige
auga paa dem. Andlete til Harald la seg i ein
stor brei smil, han tok guten og løfta han høgt
i vêre, saag lenge paa han, gjorde kunster i lufta
med han, saag paa han att, og tok han inntil
seg. Saa ser han paa Sara.
    </p>
    <p>
     - Sjaa her, ser De den, De? Det er gut,
det. Guten til far sin. Eller har De set slik
ein rugg til eittaaring før, kan hende? Nei, og
ikkje faar De sjaa det heller.
    </p>
    <p>
     Sara vart rød, men berre som snarast; ho
saag bort etter Ola, men han stod og snudde
ryggen til og studerte ei tavle paa veggen; saa
vendte ho seg lognt til Harald att, møtte dei
stridslystne auga hans paa nytt.
    </p>
    <p>
     Harald snakka til guten no:
    </p>
    <p>
     - Det var deg eg maatte ha, ser du. Om
eg saa skulde ha fare til Amerika etter deg. Du
stod og ropa og ropa til meg ein stad, rettelig
     <pb n="131"/>
     ein stor skarvnakke var du, let ikkje far din ha
fred same kor han var. Ja du og eg ja, vi - -
    </p>
    <p>
     Sara snudde seg og gjekk mot døra, og bad
Ola komma; ho vendte seg til Harald att og
smilte ein liten sukkersøt smil, - ho var ikkje
den som var saara -, og da kammersdøra gaar
opp i det same, smiler ho ein gong til, lengre
og fastare, nikkar saa til Petra og bed henne
vera velkommen oppover. Saa gjekk dei.
    </p>
    <p>
     Petra stod liksom ho saag etter dem. Harald
gjekk bortaat henne, snudde henne til seg og
saag henne inn i andlete.
    </p>
    <p>
     - Du er no vel ikkje saa dumm, Petra?
Hm?
    </p>
    <p>
     Ho saag opp paa han med dei tunge auga,
tok seg paa tak og smilte til han, ho brukte
visst all si magt til det, og saa gjekk ho aat
kammerse att.
    </p>
    <p>
     - - - - Harald gjekk og plistra, da dei
skulde oppover, og rett som det var stana han
og saag paa Petra. No kjente han dette han
hadde merka før stundom: at han var mann for
aa bera dem alle saman. Petra, som han kunde
gjera alt for, og taale alt av, Sara, som hadde
komme hit for aa pine han, og Ola som hadde
faatt henne og ikkje visste kva godt han skulde
gjera ein for det ... han bar dem i hugen og
smilte tungt til børa, enno skulde det mykje til
før det vart for tungt.
    </p>
    <p>
     Sara hadde teke paa seg ein gul kjole no,
som gjorde henne enda yngre og vakrare, kven
     <pb n="132"/>
     veit om det ikkje var silke i han, ho skjenkte
kaffe og smilte til ein og kvar, ho var som ei
sol i huse. Andreas Paalsnese saag etter henne
da ho smatt ut, og sukka og rista paa hovude:
- Haare gult, og kjolen gul - gud veit korles
hjarte i henne ser ut. Det der er vel den gule
fare det, kan eg tenke. Ola saag rundt paa dem,
i stor lukke, og da ho kom inn med toddibrette
etterpaa, var han som eit barn aa sjaa til. -
Ja, sa Andreas, som var søskenbarne hans,
den som kunde bli slik gift, utan værmor og alt
slikt!
    </p>
    <p>
     Paalsnes-karane var nærmaste grannar til
Engdalen, og det var to lystige ungkarar. Det
vart drukke jamt utover kvelden, og spela kort
attaat. Sara prøvde aa halde att med brennvine,
men det tykte Harald var ein uskikk og tok
flaska i forvaring for henne. Javel, ho vart litt
stinn kring munnen, men han smilte henne forderva,
baade henne og Ola, og rista paa hovude
til dei to andre: Frihed er det bedste ord!
    </p>
    <p>
     Harald saag opp, da Petra sa takk for seg
og vilde gaa heim. Ho hadde denne stakars
skrikarungen, ho, - ja, og han hadde fjøse, men
der klarte gutungane det fint for i kveld.
    </p>
    <p>
     - Ja, du kjem vel oppover att, Petra?
sa Sara etter henne, men saag paa Harald. Ho
hadde sagt du til Petra i heile dag. - Mannen
din er ikkje ferdig paa lenge enno han, kan du
vita.
    </p>
    <pb n="133"/>
    <p>
     - Nei, Petra rista paa hovude, saag ikkje
paa nokon, og gjekk.
    </p>
    <p>
     - - - - Det var morgonen, lyse skinande
maandagsmorgonen, da Harald fann seg att vesti
Paalsnese. Det laag rimfrost bortetter alle vollane,
det straala kvitt og skyldlaust kor ein saag, -
det hadde vore ei kald natt og ei dugelig drikking.
Harald stod opp og vilde klæ paa seg,
men klædane var paa, dei; javel, saa var han
ferdig med det, han fekk ned og sjaa om dei
hadde mat i huse.
    </p>
    <p>
     Korles han hadde komme hit? Jau, det
mintes han godt: han hadde funne paa han vilde
hit. Skulde snakke med 'n Andreas om eitkvart,
det var enda om denne plassen, Risnese, som
han hadde gaatt og lurt paa i langsamelig tid,
han vilde kjøpe han av Andreas, for han laag
midt imot Engdalsvika, berre paa andre sida
vaagen, med laksestø og lut og lunnar og andre
ting. For det synte seg, at Engdalsvika var for
lite aa leva av.
    </p>
    <p>
     Ho Petra? Ja stakar, ho tok vel saa midt
paa tree. No kom han i hug det: Han var nedom
hoss henne før han strauk vestover i natt, og
snakka med henne, snakka ædru og vislig og
vilde fortele henne det.
    </p>
    <p>
     Harald saag opp og bynte aa banne, grovt
og meiningslaust, han bad same bønna fleire
gonger, med gleda rann som kaldt vatn gjenom
han: Der var da berginga! Det var hennar skyld
at han vart her i natt, ho kunde ha svara han
     <pb n="134"/>
     naar han kom og vilde snakke med henne. Saa
det kunde ikkje vera noko i det han laag og
halvdrømte her i dag, at ho hadde gaatt sin veg,
at stua stod tom heime.
    </p>
    <p>
     Det sangla i koppar utom døra; det var Andreas
som kom med morgokaffeen.
    </p>
    <p>
     - Du staar som du har mist baade skjorta
og sjæla du, sa Andreas. - Har du vondt i hupina,
kanskje?
    </p>
    <p>
     - Du Andreas? Sei meg eit ord. Trur du
det, at kvinnfolka er det sterkaste i verda, at
det aldri skal nytte for ein kar aa hamle opp
med dem?
    </p>
    <p>
     - Neida, neida neida! Det sterkaste i verda,
det er synda det, ban, synda og saa nordavinden!
    </p>
    <p>
     Det var ikkje alvors ord i Andreas, naar
han var paa det føre, og i dag snakka han Harald
slik inn i gælenskapen at det bar ikkje til
aa gaa heim før over middagen. Handelen vart
det ikkje stort tala om, Andreas sa berre da
Harald gjekk, at det skulde dei vel bli einige om,
saka var paa god veg.
    </p>
    <p>
     Harald var litt trong kring hjarte da han
kom heim. Han maatte stane utfor døra og høre
etter. Blode dulpa tungt oppi skolten, det hørtes
som steg i djup snø. - Petra var i kjøkene, dette
var gonglage hennar, saa rolig og trufast. Ja,
der var ho.
    </p>
    <p>
     Han tok henne inn til seg, tok og snudde
andlete hennar imot seg som han var vant til,
og saag henne inn i auga. Der var ingen ting
     <pb n="135"/>
     aa sjaa. Ho var berre god all i gjenom. Men
da han slepte henne og ho gjekk til sitt, stod
han att og sakna, at ho ikkje hadde skjent paa
han fordi han sette av slik; det vart til ein angst
som bora og bora i han. Ho var blidare enn
vanlig, ho hadde aldri vore slik før.
    </p>
   </div>
   <div type="chapter">
    <p>
     Det vart tala mykje om Harald Mørk i bygda,
enda han aldri hadde lagt seg etter det.
Folk kløvde seg i to parti, naar praten kom paa
den kanten. Somme snakka seg heite og meinte
som saa, at naar dei hadde sett av ein mann for
fyll og slaasting og verre ting enn det, saa var
han ferdig, det var ikkje bøtingsvon i han meir,
og skulde ikkje vera det heller. Kvifor skulde
det det? Dei hadde ikkje fare i veg og sett han
av for ingen ting, ein fekk hugse paa her var
noko som heitte rettferd. Han var ein skarv til
kar. -- Dei andre gjekk og lurte paa det. Dei
hadde ikkje sett han av; og forresten gav dei
seg ikkje om aa vera domarar over nokon. Han
var kanskje ikkje svartare han enn andre ramnar?
    </p>
    <p>
     Han hadde gjort narr av dokterfrøkena, det
var eit anna maal, same kva ho sjøl sa. Men
der òg hadde dei kvar si meining. Nokre tykte
det var det grovaste av alt. Han hadde ødelagt
henne aa kalle, og faren gjekk og stikla og kraup,
var berre blaae skuggen, han sukka saa det var
ei nød aa høre paa. - Andre lo og meinte det
     <pb n="137"/>
     gjorde ingen ting. Det var saa mang ei gjente
det vart gjort narr av, og som maatte taale det.
Dei hadde gjort ei vise om henne, nokre gælningar,
og der stod det først: "Sara, gu bevar'a,
saa ikkj gutan tar'a"; men det slutta med at "no
tek ho gutan, to og to".
    </p>
    <p>
     Men naar ho gifta seg til Engdalen, saa var
det knapt for det gode si skyld, enda saa grom
ein kar han Ola var, og velstand over ein laag
sko og langt oppaa leggen; det var dei einige
om, nokon kvar. Ein fekk no sjaa, den som levde,
ein kunde glede seg paa det.
    </p>
    <p>
     Nei, for det gode si skyld hadde ho knapt
komme, det kjente Harald paa seg. Millom anna
saa vilde ho sjaa han som fattigmann. Og det
teikna bra til at ho skulde faa lukka med seg.
Det gjekk skjeis for han snart i det eine og
snart i det andre, og renta hang over han til ei
kvar tid, som ei bile i ein brent traad.
    </p>
    <p>
     Javel, ho hadde flytta hit for aa sjaa han
nede i molda, og den hugnaden skulde ho ha.
Han grasserte i fjøse og fraukjellaren, i veita og
skogen, saa fillone lavde og lorten gauv, flidde
seg til folk ein gong i millom, og let det vera
naar han ikkje hadde stunda til det. Ola derimot
gjekk paa stas. Han var berre med slik litt
paslig i arbeide, han trong ikkje anna, for han
hadde raadd seg dreng og hadde broren til hjelp
attaat, og tre tauser.
    </p>
    <pb n="138"/>
    <p>
     Harald maatte oppover og hjelpe til med
treskinga, for dei brukte gjera byttarbeid.
    </p>
    <p>
     Ho saag paa han, naar han kom inn og
skulde ha mat; ho drog litt paa eine munnvika.
Han var utklint over alt andlete med sveitte og
laavedomt, haar og skjegg var fullt av rusk, det
lugta fattigmann og arbeide. Han smilte med
seg sjøl, og aat. Han mintes det òg, at det var
ei dame eingong som skrytte av at han var
fornem: han aat saa lite. No la han i seg saa
det var ufyselig, og bad Ola gjera det same:
"Eta no og ta dæ buk for, i morraa ska skinne
taa dæ!" Kor hjartelig han baud henne imot!
    </p>
    <p>
     Straks etter treskinga miste Harald ei ku, i
kalvinga. Det var beste kua deira, som rimelig
var, og det sveid saa mykje argare nett no, fordi
smørprisen var paa toppen og rentepengane
skulde ha komme.
    </p>
    <p>
     Ola kom nedover ein kvelden, gav seg i
snakk med Harald ute, og baud han ei god ku.
Nybær var ho ikkje, men ho mjølka godt, og
betalinga hasta det ikkje med.
    </p>
    <p>
     Harald fann seg ei flis til aa stikka tennene
med.
    </p>
    <p>
     - Eg seier takk, sa han. - Takk og ære,
Ola. Men du veit: ein gaar no ikkje avstad og
kjøper ei mjølkeku av grannen slik da, utan
pengar og no i denne her tida; det vart no som
aa faa henne til givings det; eg synes ikkje folk
skulde ha det aa seie. Du forstaar meg vel, Ola?
    </p>
    <pb n="139"/>
    <p>
     Ola vart langlet og brydd, saag ned og
kremta grundig:
    </p>
    <p>
     - Nei nei, sa han. - Det kan saa vera det,
men. Det var forresten ho Sara som - - ja,
ho syntes synd i Petra og borna, at dei skulde
bli mjølkelause no.
    </p>
    <p>
     Harald skaut augebrunene høgt opp.
    </p>
    <p>
     - Hels henne takk for det. Ho har eit
mjukt hjarte. Men vi har alt kjøpt ei ku vi, aa
kalle.
    </p>
    <p>
     - Har de det? Kor henn' da?
    </p>
    <p>
     - Ja, vi faar no sjaa om det gaar i laas.
    </p>
    <p>
     Ola rakla heimover att, og Harald gjekk inn
og fortalte Petra det som hadde hendt. Ho fekk
ein rød flekk paa kvar kinn, men sa ikkje noko
større.
    </p>
    <p>
     Dei fekk kjøpt seg ei ku i Paalsnese, saa
mykje Harald hadde berga orda sine.
    </p>
    <p>
     I jula var Harald ute og spela i dansane,
fleire tørningar, drakk og dansa og tykte det stod
til lands. Han kom heim fyllsjuk og utvaka, og
laag i arbeide med det same; han var som vargen.
    </p>
    <p>
     Det var inga anna raad, han maatte piske
ned bjørkeskogen til famneved, saa gale som
det var for den vêrharde lia. Saa kjørte han
forderva hesten sin ein dagen, og dermed var
det slutt med den tingen. Han kjørte lenger
oppi ulenda enn raadelig var, hadde saa gjort
alle vintrane, og no var hesten i veg og
rispa sund eine framfoten paa ei kvass steinhylle.
Beinhinda var skadd, og beine med, sa
     <pb n="140"/>
     dyrlægen, det var ikkje snakk om han kunde bli
meir. Dyrlægen var dyrlæge, han, utan blunk
eller baktanke, han bar ikkje agg til nokon for
eit nevedrag. Harald skaut gampen, og takka
han med seg sjøl for lang og tru tenest.
    </p>
    <p>
     Ola kom nedover att, og ein kunde sjaa det
var eitkvart som plaga han. Der har vi ho Sara
paa nytt, med hjartelage, tenkte Harald.
    </p>
    <p>
     Ja, det var det, om han tenkte aa kjøpe hest
att i vinter?
    </p>
    <p>
     Vart vel nøydd til det, kan hende; naar han
fekk omraa seg litt.
    </p>
    <p>
     Ja, for saa hadde Ola tenkt, at - - ja at
like snart som han laante pengar av andre, kunde
han laane nokre skillingar av han; - for det var
ikkje sagt han hadde dem liggande ferdig nett
no - - slik som det had de gaatt med kua, og
- - ja, kva sa han? For dette her trong ingen
vita noko om. Hm?
    </p>
    <p>
     Harald venta til harmen la seg. Han kjente
Ola; det var ein staut og godslig kar - men godhjarta
var han ikkje; han gjekk ikkje og baud
til pengar eller slikt, kom ikkje paa det. Han
saag stilt paa Ola.
    </p>
    <p>
     - Ja ja, sa han. - Du skal ha takk, Ola.
Men du veit, eg har alt laant saa mykje av deg,
at det halve kunde vera nok, og sjøl veit naar
eg skal faa betalt det. Det smakar ikkje godt.
-- Men visst du vilde skrive paa for meg? la
han til, da han saag kor orda hans hadde gaatt
inn paa Ola.
    </p>
    <pb n="141"/>
    <p>
     - Det veit du eg gjer.
    </p>
    <p>
     Ja ja. Harald fekk no sjaa i det litt.
    </p>
    <p>
     - Du kan da berre prøve! sa Petra, da han
fortalte henne det. - Før seler vi heile stasen
og reiser vaar veg. At ho kan vera saa vond!
- - - Ja ja, eg har no fortent det, men.
    </p>
    <p>
     Harald vakna om natta og hørte Petra laag
og gret. Det vart eit tungarbeid aa faa henne til
ro att. Det beit liksom ikkje paa henne, same
kva han sa.
    </p>
    <p>
     Kunde ho berre faa hate for seg, tenkte han.
Saa skreid det vel over. Men ho heldt av Sara,
trass i alt; han hørte kor det skar henne innunder
alt ho sa.
    </p>
    <p>
     Ein kvelden, da Harald hadde lagt seg og
Petra heldt paa og klædde av seg, sukka ho med
seg sjøl:
    </p>
    <p>
     - Berre ikkje den næste ulukka bli den tyngste!
    </p>
    <p>
     Ho vart det. Veslegjenta deira vart sjuk og
døde. Kikhosten gjekk i bygda, og han var
streng. Dei henta dokteren i god tid, men barne
vart kleinare og kleinare, og da dei vilde hente
dokteren att, var han vekkreist. Saa vaknar Harald
midt paa natta og ser Petra gaar og gaar
paa golve med barne innaat barmen. Ho stirer
tomt framfor seg, og han spring opp med det
same og veit korles det staar til.
    </p>
    <p>
     Den vesle gjentungen hadde Harald knapt
     <pb n="142"/>
     set eller komme i hug, og han gjorde det for
den saks skyld heller ikkje no. Han saag berre
Petra, men det gjorde han saa klaart, saa djupt,
at det svimra for han, og han vart stiv i andlete
liksom henne. I ein augeblink, eit manna-liv saa
lang, var han eitt med henne, leita etter luft for
sorga som strøypte i bringa hennar, saag live
som ein veg over lange, lange moar, der den
maa vandre som har mist alt ein ikkje taaler aa
miste. Og naar ho saag paa han med kalde,
tørre auga, saa var det han sjøl som gjorde det,
han saag paa seg som paa ein framand som
gjerne kunde ha vore vekk. Han saag skuggen
av seg, ein kald graa skugge. Han saag barne,
utan aa sjaa paa det, eit lite andlet - eit lite
utpint andlet - som grov og grov djupt inni
hjarte, to smaa hender, som hadde blaana bort,
men som aldri, aldri, slepte take sitt.
    </p>
    <p>
     Han sette seg paa senggavlen og sa med
seg sjøl, at slikt noko er det folk skal over. Kor
mange er det ikkje som har kjent dette her, og
enda har dei levd live sitt millom dei andre.
Folk er ei strid rase. Dei kan bera alt. Vaarherre
han veit kor dei tek magta si ifraa, mange
av dem!
    </p>
    <p>
     Ute glødde maanen seg gjenom skylage og
synte heile andlete. Fjorden laag sølvvatrut nedunder
og blikra og skalv. Strendene vakna or
halvsøvn, levna opp med tre og steinar, saa
uventande nær ved.
    </p>
    <p>
     Harald ottast det vilde gaa gale med Petra
     <pb n="143"/>
     da like skulde i jorda. Men ho var rolig, merkelig
klaar og rolig, ho svara jamvel paa alt dei
snakka til henne. Dagane etter var Harald
mykje inne hos henne; men ho bad han gaa til
arbeide sitt, det stod ikkje paa henne. - Etterkvart
vart det mindre om aa faa svar av henne,
og stundom merka han ho snudde seg fraa han
naar han kom inn.
    </p>
    <p>
     Det var ein lang vinter det aare, mykje kulde
og snø. Maanen skjein i dei lange nættene, og
lia laag gulkvit og glømt oppetter; isen blømte
paa ruta, og reven drog seg langsmed skogjaren
og gjøydde einslig og ilt. Og Petra ho
sov ikkje.
    </p>
    <p>
     Harald var i byen og kjøpte seg ein skotgamp
hoss slagtaren, eit parti levande pølse, som
han sa, og fekk krikla fram veden paa føre.
    </p>
    <p>
     Ein dagen gjekk han paa Andreas Paalsnes
om denne plassen han skulde faa kjøpe.
    </p>
    <p>
     Andreas kneip att eine auge, saag paa han
og smaablistra:
    </p>
    <p>
     - For seint, for seint. Han Ola har kjøpt
'n. For ei god stund sea. Han gav meg ikkje
fred, han aat meg som god mat, kom med
pengane i handa, far, og kor skulde eg henn?
Sjøl veit kva det var som kitla han. Han plar
no ikkje vera den, han Ola; at han finn paa
noko av seg sjøl. Tja - vi er no søskenborn -,
og deg hørte eg ikkje orde meir ifraa. Du faar
     <pb n="144"/>
     trøste deg liksom mannen, som sa: Dette har
ein fiende gjort.
    </p>
    <p>
     Harald tenkte ivrig, da han gjekk heim. Han
hadde rekna med denne plassen som med ei god
oppkomme: eit kufôr var der no, minst, ikkje
saa lite bjørkeskog, og det vigtigaste av alt, der
var ei god laksestø. Ja ja ja, der fór'n, sa presten;
no vart det litt krunglig aa berge seg for
det første. Og Ola som hadde slege frampaa om
dette mange gonger: Du burde kjøpe Risnese,
det ligg saa hendtlig til for deg. Det skulde bli
moro aa treffe han no, aa sjaa litt paa han.
    </p>
    <p>
     Først ein trefire dagar etter fortalte han
Petra det; ho spurte korles det vart. Ho bleikna,
munnen opna seg, slik som ein ser det hoss
sjuklingar, og auga slepte take i det som var
framfor henne.
    </p>
    <p>
     - Ta det rolig! sa han. - Vent no berre,
til eg byner aa bygge baatar. Han Ola bli ikkje
feit paa ryggen av det der streke, og ikkje kjerringa
heller. Det er ikkje saa lett aa bruke overtake.
Men eg er fødd til baatbyggar, og det
skal eg ikkje snyte verda for; rettno ber det til.
Vera snild gjente no, Petra!
    </p>
    <p>
     Men Petra var fortenkt lenge etter. Ikkje
nytta det aa spøre kvifor ho tok det saa tungt,
og ikkje aa snakke vel for henne heller. Han var
ikkje til for henne, no ei tid.
    </p>
    <p>
     Det varte ikkje lenge før det gjekk det orde
i bygda, at Petra var litt rar av seg. Ja, det var
     <pb n="145"/>
     dei som let saa, at hengte ikkje ho opp seg snart,
saa var det eit under; ettersom det teikna til med
henne. Kven som vilde, kunde sjaa det. Einast
han Harald, mannen hennar, merka ingenting.
Men han hadde no òg saa mykje aa staa i,
stakars mann, at det var reint ille om han. Som
ein faane hadde han fare aat, og som ein faane
gjekk det han, i eitt og alt. Det var ikkje tidt
det gjekk ein saa etter fortenesta. - Nei, Vaarherre
hadde vore flittig til aa minne han paa, sa
klokkaren; han hadde git han det eine fingerpeke
etter det andre; merkelig. Da murra han Ove
Lund, ordføraren: Var det Vaarherre som pekte
slik for ein, da pekte han som ein skarv. - Ja,
det var synd i Harald, sa dei, rettelig òg. - Nei,
meinte Lund, synd i han var det knapt. Han
hørte ikkje til den sorten. Dei burde sjaa paa han.
    </p>
   </div>
   <div type="chapter">
    <p>
     Det var ein kveld sist i mars. Vinden fila og
bles ute, pintes og peip kring veggene,
og blaagraa vindskyer seglde ute i nord og vest,
dei glødde i kantane og skjein hitover, og drog
bort. Det var ein einslig og sorgsam kveld.
    </p>
    <p>
     Harald gjekk oppover til Ola. Han la hendene
paa ryggen og gjeispa alt i eitt. Han var
trøytt. I fleire kveldar no hadde han kjent det.
Denne idelige blaasinga sleit ein ut; og heime
der gjekk Petra og tagde og saag han ikkje.
Det verste var, at ho knapt saag litl-guten deira,
han Kaare; han gjekk etter henne ofte og venta
ho skulde bli vâr han, og leppa vart meir og
meir sid. Det var tungt aa puste inne.
    </p>
    <p>
     Harald stana ute i garen og prøvde aa tenke
seg om. Kva var det han vilde her i kveld?
Han fór visst og rakla her rett som det var,
hadde vore heroppe fleire kveldar no. Ola var
gjernast som ei trøst aa finne, støtt saa hadde
han eit trøysamt ord, og vondt fanns det ikkje
i han. - I kveld var det saa mykje som ein kalv
det stod om; han skulde slagtast, og Ola kjente
     <pb n="147"/>
     seg ikkje helse for aa knive han ned aaleine, og
drengen var paa fiskja.
    </p>
    <p>
     Sara stod i kjøkene. Ho saag lenge paa
Harald, fleire vendingar, med ho skjenkte i kaffe
og bad han inn i stua. Harald tok seg paa tak
og var frisk kar, preintes med tausene og spurte
etter Ola, takka likesæl og gjekk inn.
    </p>
    <p>
     Nei, Ola var ikkje heime, han var vesti
Skarsvaagen hoss handlaren ein tur. Slagte kalv i
kveld? Sara saag forundra paa han, og saa
smilte ho liksom til eit barn ein maa bera over
med: Det var vel i morgokveld det?
    </p>
    <p>
     Harald tok seg opp att, og sa at det stemte
ja, han hadde komme av dagtale, denne evighetsvinden
bles safta utor hausen paa ein. Men, sa
han og tok kaffekoppen ho baud han, det kjem
vel ein torsdag etter fredagen òg; kalven kan
vera glad han slepp til saa lenge, han, det er
ikkje noko aa staa etter verken for folk eller fe.
    </p>
    <p>
     Sara saag stort og stilt paa han.
    </p>
    <p>
     - Eg meiner du er trøytt, Harald. Du ser
saa - utsliten ut.
    </p>
    <p>
     Han saag undersam paa henne, og fekk eit
veikt drag over auga; han saag ned att, og flytte
paa seg.
    </p>
    <p>
     - Du slit helsa av deg, er eg rædd, sa
ho stilt.
    </p>
    <p>
     Paanytt saag han opp, blunka som eit barn,
kunde liksom ikkje faa det til aa rime at nokon
snakka slik til han; han sat og lydde etter maale
hennar lenge.
    </p>
    <pb n="148"/>
    <p>
     Ho sette seg midt imot han. Da vart han
rød, vart sittande og sjaa paa det kvite forklæe
hennar. Kaffeen livde han opp, og han spurte
etter Ola att, saag henne sterkt inn i andlete og
tømte koppen i lange drag. Han drakk ein kopp
til, og vart sittande. Gong for gong rykte han
til og vilde reise seg, men det vart ikkje med
han. Sara tok handarbeide sitt, bøyde seg over
det og sat og stakk og stakk i det fine tye. Ho
saag opp stund og anna, mildt og eit grand
urolig; men da hadde han auga sine paa hendene
hennar, dei var saa smale og kvite.
    </p>
    <p>
     Ikkje lenge etter kom Ola heim. Dei vart
forlikte om, at i morgokveld skulde kalven ha
det, og Harald sluntra av heimover.
    </p>
    <p>
     Petra var ansles en vanlig. Ho saag paa
han, saag han inn i andlete og spurte kor han
hadde vore. Han fortalte at han hadde vore
oppover og skulde slaa i hel ein kalv, men han
Ola var borte og saa vart det kaffe i staden. Ho
smilte og saag paa Kaare:
    </p>
    <p>
     - Han Ola var innom her han, da han kom
fraa handlaren. Han nemnte at du skulde hjelpe
han med kalven i morgokveld.
    </p>
    <p>
     Den kvelden stelte ho med Kaare, vaska og
kjemte han og bytta paa han ny skjorte, fann fram
litt godmat til han og snakka med han heile tida.
    </p>
    <p>
     Da ho gjekk framom Harald, strauk ho han
over haare, med den store gode handa si.
    </p>
    <p>
     - - - Morgonen etter, da Harald stod opp
og skulde til fjøse, var det tomt borti senga
     <pb n="149"/>
     hennar. I kjøkene var ho ikkje, og saa meinte
Harald ho var oppaa lofte og vekte smaagutane,
enda det brukte ho aldri gjera Jakob, den eldste
av dem, kom bort i fjøse og hjelpte til, og han
hadde ikkje set noko til henne. Da dei kom inn,
sat Kristian i kjøkene og drakk kaffe, og kammerse
var tomt som før. Berre Kaare laag der
og gnudde nasen og vilde vakne.
    </p>
    <p>
     Harald gjorde seg ein sving opp paa kammerslofte,
og sea borti uthusa, og da han kom
inn, bynte han aa klæ paa Kaare. Han tok han
paa fange, klemte han fast inntil seg, og plukka
paa han plagg for plagg.
    </p>
    <p>
     - Far klemmer hardt, sukka guten. - Men
Kaare gret ikkj lel han. Mor henn ho?
    </p>
    <p>
     Kor ulikt det var av Kaare aa sitte her og
sukke meg seg sjøl og finne seg i det han ikkje
likte. Harald tok han paa armen og gjekk aat
kjøkene. Han stod litt og saag paa gutane.
    </p>
    <p>
     - Du Jakob. Spring opp til Storgrana og
ta heim støttingen, eg trur han staar der enno.
    </p>
    <p>
     støtting dvs. stutting (stutt slede)
    </p>
    <p>
     - Storgrana? Ho er da nedhoggi ho, for
lenge sea.
    </p>
    <p>
     - Ja visst, det er sant. Nei, da treng du
ikkje - - -
    </p>
    <p>
     Harald var alt paa vegen ut. Han gjekk
nedover til sjøen, med guten paa armen.
    </p>
    <p>
     Det lokka ein fugl oppi skogen, kalla med
lyst, varsamt maal ut i vaarmorgonen. - Det
dreiv eit lite isflak uti fjorden, og paa det sat
     <pb n="150"/>
     det to maasar. Dei snudde bringa imot sola og
lyste kvitt mot vatne, som var svartblaatt og
blankt. - Smaa, fjørlette skyer laag høgt, høgt
oppe under himmelen, til minne om stormen
som bles i gaar.
    </p>
    <p>
     Ute paa Engdalsbrygga, der motorbaaten
hadde lagt til land, stod skone hennar. Dei stod
tett inntil kvarandre, slik som dei gjerne stod
heime om morgonen; - slik som dei bli staaande,
naar ein har teke dem i same handa og sett
dem bort.
    </p>
    <p>
     Harald gjekk rolig ut paa ytste kanten av
kaia og saag utover, gjekk ned i ein smaabaat
og la ifraa land litt. Der var djupt og mørkt.
Ingenting aa sjaa. Aa nei, ho tenkte seg gjerne
om, før ho gjorde ein ting.
    </p>
    <p>
     - Koffer har mor glømt taa skon' sin'? sa
Kaare, da Harald kom att og tok dem med seg.
    </p>
    <p>
     Da knekte han i hop, men berre ein augeblink
eller to.
    </p>
    <p>
     - Nei, nei, Petra! - - - Nei, nei, Petra!
    </p>
    <p>
     Han gjekk oppover, med guten paa armen
og skone i handa. Gong for gong støytte han
til som i vreide:
    </p>
    <p>
     - He! Nei men Petra!
    </p>
    <p>
     Saa jamra han seg laagt og magtlaust:
    </p>
    <p>
     - Du skulde ikkje ha gjort dette, Petra. Du
skulde ikkje - -
    </p>
    <p>
     Smaagutane gjekk som to rædde hundar
omkring han, og det pinte han at dei ikkje
spurte. Han heldt skone slik at dei ikkje saag
     <pb n="151"/>
     dem, og gjekk med faste steg inn i kammerse
og gjømte dem der. Saa kom han ut att. Kristian
hadde spent for og skulde paa meierie
med mjølka, og Jakob var ferdig aa gaa paa
skolen. Harald saag stilt paa dem, til han fekk
dem til aa høre etter, - han stod der vêrbaren
og skrinn i andlete, enda høgare og sterkare enn
vanlig aa sjaa til.
    </p>
    <p>
     - Ja, smaagutar, no har ho Petra reist ifraa
oss. Vi finn henne ikkje meir. Ser henne ikkje
meir. Og han her - - han stod med Kaare
paa armen - - han er morlaus. Ja. Vi faar -
gjera det vi skal, lel, vi da. Og saa treng de
ikkje - seie noko, enno. De veit: ho var ikkje
frisk i det siste. Ho mor har reist bort og skal
sjaa til litl-søster, sa han til Kaare. Vi kan ikkje
seie større om det, vi som er friske.
    </p>
    <p>
     Han saag ein gong til paa kvar av dem, og
dei vermdest og kvikna til ved det, tok seg paa
tak og drog sin veg.
    </p>
    <p>
     Harald sette Kaare ifraa seg, da han sansa
paa kor lenge han hadde gaatt med han. Guten
var reint som bortgit, han fann seg i allting, og
spurte ikkje etter mora meir. Han tok han til
seg att og klemte andlete inn i klæda hans: Slik
var det aa vera far til eit morlaust barn!
    </p>
    <p>
     Noko sorg fann han ikkje. Ikkje den som
ein mann skal kjenne i slike stunder. Nei, den
hadde Petra teke med seg; den unte ho han
ikkje; han leita i hjarte - og han leita huse
rundt, der var berre tomleiken etter henne, berre
     <pb n="152"/>
     fattigdommen. Det hadde ho etla til han, aa
fortele folk kva som hadde hendt, melde det til
lensmannen, og sokne etter henne, og mange
andre ting som fór og larma gjenom hugen og
minte seg.
    </p>
    <p>
     Utpaa dagen, med han sat og gav Kaare
mat, kom han til aa sjaa for seg dagen før:
    </p>
    <p>
     Han kom opp fraa sjøen da som i dag, -
men da kom han med ei honk med kokefisk, han
hadde vore ute og pilka fraa morgonen. Petra
stod og mata fuglane: det krydde med høns og
sporv omkring henne, og ho kasta deigbitar hit
og dit og skifta imillom dem saa godt ho kunde,
og attaat stod ho og smaasnakka med dem, lokka
og skjennte og tok seg av dem ein for ein. Han
stod og undrast og saag paa; han venta saa
halvveges ho skulde sjaa opp paa han. Ho gav
paa med sitt. - Har du bynt aa legge deg etter
fuglane no? sa han. - Jaha, sa ho og smilte, -
men det var ikkje til han. - Den som da hadde
vore fugl! sa han. Ho svara ikkje. Da lo han
og la til: - Slik var ho Lavina òg, ho skulde
vera saa glad i dyra. Da saag Petra opp litt
kvast: - Kven? - Ho Lavina, faster di, ho som
hengte opp seg. - Ja, sa ho og saag haanlig
paa han, ho gjorde det ja. Ho hengte seg, ho.
Petra gav seg til med fuglane att; og Kaare stod
attmed og prøvde aa slaa dem med ein pisk
naar det høvde godt.
    </p>
    <p>
     Dette var i gaar. Kva tenkte ho da? Det
var ei pine at han ikkje visste det og aldri fekk
     <pb n="153"/>
     vita det. Stod ho alt da og sa farvel med det
ho elska? Eller var det i gaarkveld da han kom
att ovanfraa garen, at ho kom paa det?
    </p>
    <p>
     Borti stallporten gjekk han seg paa smaagutane.
Dei stod der og gret. Han ønskte han
var usynlig, men dei snudde alt dei smale ryggene
til og bynte aa pusle med eitkvart.
    </p>
    <p>
     - Ja, vi skulde vel avstad og sokne vi da,
guta? sa han. - Ein av dykk faar bli med, og
den andre er heime hoss 'n Kaare. Det vi maa,
det maa vi.
    </p>
    <p>
     Dei rodde med sokn lenge utover kvelden,
men fann ikkje noko. Sunde var for tverdjupt
utfor sjøhusa, og elvestraumen strauk tett innaat
mælen. - Nei nei, sa Harald. - Det var no
òg det beste.
    </p>
    <p>
     Da dei kom opp fraa sjøen, stod Sara og
Ola ute i garen og venta.
    </p>
    <p>
     Harald beit i hop munnen, og auga vart kalde
i han, det saag ut som han ønskte seg eitkvart
aa slaa med. Men da han vart vâr kor bleike
og ordlause dei stod der, slakna han fort av.
Han gav seg over til dem utan strid, saag dem
inn i auga og tok handa utor lomma, hadde
saa nær retta ho fram til dem. Sara kom fram
imot han og tok han i handa, og Ola gjorde det
same; dei hadde taarane i auga baae to, og
hendene deira var varme og trufaste.
    </p>
    <p>
     - Ja. Slik gjekk no det, sa han og saag ned.
Slik gjekk no det.
    </p>
    <pb n="154"/>
    <p>
     Han snudde seg ifraa dem og gjekk inn.
Han lutte som under ei ovtung skamm.
    </p>
    <p>
     Dei kom etter.
    </p>
    <p>
     Kaare kom stubbande imot faren, og han
tok han og gjekk og dreiv med han paa golve.
    </p>
    <p>
     Ola vart staaande midt paa golve. Sara
sette seg stilt ned, og best det var, bar det i
graaten med henne. Ho gret stilt, og dei to
karane lest ikkje som dei ansa paa det.
    </p>
    <p>
     Ei stund etter spurte Sara, om Harald hadde
faatt noko mat i dag? Ho vilde i det minste ut
og koke kaffe.
    </p>
    <p>
     - Nei, lat det vera, bad Harald.
    </p>
    <p>
     Ho vilde i veg likevel, men da sette han i
og var streng i maale:
    </p>
    <p>
     - Nei, har eg sagt, eg vil ikkje vita av
det. Smaagutane greier med den tingen.
    </p>
    <p>
     Han gjekk og dreiv ei stund til. Saa snudde
han seg imot dem. Det bevra litt over andletsdraga,
men han var mjuk og rolig; han saag fraa
den eine til den andre:
    </p>
    <p>
     - De skal ha takk for de saag nedover.
Det var - - eg er glad for det. Men - - gaa
no, saa er de snild, - han smilte skakt og brydd
og saag ned.
    </p>
    <p>
     Da dei hadde gaatt, sette han seg paa senggavlen
sin uti kammerse og gret. Han gret for
at Petra var borte for han.
    </p>
    <p>
     Det var ein underlig ting aa graate. Magtløysa
baara gjenom all hans kropp, han sokk
     <pb n="155"/>
     djupare og djupare; sorga flømte over han som
eit svalande mørker: Petra var borte for han.
    </p>
    <p>
     - - - Utpaa kvelden kom Sara springande
nedover att. Det var eitkvart ho baud seg til aa
gjera.
    </p>
    <p>
     Harald saag paa henne ut fraa ein audmjuk
fred. Han smilte trøytt og glømte aa svara. Ho
kom tett inntil han, bleik og ærlig, - han hadde
aldri set henne slik før -, ho strauk han over
panna, og handa hennar skalv som eit lauvblad,
fingrane kraup mjukt og kjærlig over panna og
inn i haare.
    </p>
    <p>
     - At det skulde bli saa synd i deg, Harald!
    </p>
    <p>
     Han bøyde seg unna.
    </p>
    <p>
     - Nei, lat vera. Eg vil be deg om ein ting,
Sara. Bland deg ikkje borti dette her. Lat meg
ha det for meg sjøl.
    </p>
    <p>
     Ho tok handa til seg og saag fast paa han:
    </p>
    <p>
     - Kor du tek feil, Harald! Dette er - -
det vondaste du har gjort meg. Eg synes berre
synd i deg.
    </p>
    <p>
     - Ja ja. Men gaa no. Ødelegg ikkje dette
for meg. - - Du skal ha takk for at du saag
nedover her i dag. Det var første gongen det
har gjort godt, at det finns nokon som -.
Men da du var inni stua her, daførst saag eg
det som det er, at Petra er borte for meg. Ho
er tapt for meg, og eg kjem aldri til aa sjaa
henne her meir. Og du - - veit ikkje noko om
kva det vil seie. Skjønnar du det? Nei. Nei!
seier eg.
    </p>
    <pb n="156"/>
    <p>
     Han tok seg over auga, stod litt og glømte
seg; saa saag han opp og smilte:
    </p>
    <p>
     - Det skjønnar du kan hende, denne skamma,
at det skulde gaa slik. Eg bøyer meg under den.
Eg slær auga ned for kvarmann; det er ei skamm
som ein ikkje slenger ifraa seg. Men det er inga
sak aa bera den, og meir til. Naar berre ikkje
hjarte er tomt. No naar eg har funne Petra,
saa. Ja, for det har eg, eg har funne att henne,
men - - han strauk seg hastig over andlete -
- dette skulde eg ikkje ha snakka med deg om.
Helst med ingen.
    </p>
    <p>
     Sara hadde staatt og set han inn i andlete
liksom ho var nagla fast. Ho var saa bleik at
det brann lik kvite rosor paa kinna hennar. No
reiv ho seg laus, snudde seg og gjekk mot døra.
    </p>
    <p>
     - Vør ikkje aa gaa og synast synd i meg!
bad han. - For det er det ikkje. Gaa heim til
han Ola du. Han Ola ja. - Kvifor ser du slik
paa meg? Nei, Sara, eg staar ikkje her i dag
og meiner noko vondt med det.
    </p>
    <p>
     Sara gjekk. Harald stod som før, da ho
kika inn nokre minutter etter. Ho gleid stilt inngjenom
døra og sette seg paa ein stol bortved
omnen. Harald fekk ei djup rukke millom auga,
og saag stivt men tomt paa henne.
    </p>
    <p>
     - Gaa no, Sara. Saa slepp eg hive deg ut.
Du treng ikkje minne meg om kva eg har gjort,
baade imot deg og henne. Eg gjorde det knapt
bedre, om eg skulde gjera det om att. Nei, ikkje
haare bedre heller.
    </p>
    <pb n="157"/>
    <p>
     Han sat og saag opp, langt, langt bortanfor
Sara, og det voks fram ein smil i andlete paa han.
    </p>
    <p>
     - Det er rart at Petra kunde gaa ifraa meg,
likevel. Men det var det, at eg gjekk ifraa henne
først. Og saa - visste ho vel om dette med saknaden.
At ho skulde faa meg til slutt. Til gagns.
    </p>
    <p>
     Han glømte Sara, og ho reiste seg stilt og
kom seg ut.
    </p>
   </div>
   <div type="chapter">
    <p>
     Det var utpaa hausten halvtanna aar etter.
Harald stod nedi nauste og bygde baat. Han
hadde drive paa med det arbeide heile vinteren
som gjekk, og no la han i veg for fullt alvor.
Det var kvelden, skodda laag tett utom veggene,
og løgta brann oppunder loftsaasen. Han stod i
skjorteermane og høvla, og sponane rann unna
høvlen med lange tynne kvin. Det stod alt ein
baatskapnad attmed han, ein lang og laag ein,
og Harald saag bortpaa han rett som det var,
med kjærlige auga, og sette ny kraft paa høvlinga;
sponane kvein enda tynnare, og sveitten
skjein i panna paa han.
    </p>
    <p>
     Da hørtes der stig utom veggen, døra vart
fomla opp, og Ola oppi garen kom inn. Han
stod litt i døra først, det saag ut som han angra
seg han hadde komme. Men Harald retta seg
opp og var glad.
    </p>
    <p>
     - He! skal ein verkelig faa sjaa deg òg?
    </p>
    <p>
     Finns du enno da? Merkelig. Du faar leite fram
i sofaen, eller - visst du kostar av buksebaken
     <pb n="159"/>
     din, kan du gjerne faa sitte her paa denne
kaggen.
    </p>
    <p>
     Ola var halvt i helgaklædane, men han saag
litt kvardagsgraa og vêrsliten ut i andlete. Han
sat og kaldblistra, og auga gjekk veggene rundt.
    </p>
    <p>
     - Her arbeider vi, her, som du ser. Harald
sette seg paa borddungen og tørka sveitten. -
Eg kunde eta brød i sveitte visst eg vilde. Aa
ja ja san. Verda er varm som ei glo. Men kva
er det du held paa med om dagen, du som aldri
er aa sjaa?
    </p>
    <p>
     - Ja, det er bra det er nokon som arbeider,
og balar med verda. Eg tek henne meir paa
skraa, eg. Da skal ho vera drygare. - - Drikk
du ein dramm?
    </p>
    <p>
     - M-ja, det huser eg knapt. Jau, naar eg
har, saa.
    </p>
    <p>
     Ola kom fram med ei stor flat lommeflaske
og eit glas.
    </p>
    <p>
     - Brennvine er ein truverdig kar. Det er
glede i det. Ikkje sant? Drikk - her gaar!
    </p>
    <p>
     - Nei, brennvin er sorg det. Det har slik
vond smak for sjæla. Men med deg, veit du eg
drikk gjerne ein støyt; ein fredsdram. Skaal,
granne! - - - Jaha, slik var det det smakte
ja, i munnen. Takk og ære! - Nei, ikkje fleire
no. Ja ja, lat meg faa ein under andre foten da.
Saa takk.
    </p>
    <p>
     Ola skjenkte seg ein dramm, og vart sittande
og sjaa tvert i veggen, og spytta av og til. Han
skjenkte seg enda ein, og saa tok han sisten av
     <pb n="160"/>
     flaska. Munnskjegge hang søvnig ned, og auga
blunka seigt og tankefattig.
    </p>
    <p>
     - Ja du - - arbeider, du. Det er ingen
konst aa vera deg, som har arbeide.
    </p>
    <p>
     - Nei, det gaar som det er smurt, det. Men
hør meg no her, Ola: no slær vi oss i lag. Eg
har sagt det før òg, vi er som skapt til aa drive
dette her i lag. Du er ein hagsynt fant, og
skogsdrifta har du sett bort, og baatsbord har
du nøgda av, ja, hør no paa meg! og saa har
du vett paa motorar og slik styggedom, det har
ikkje eg, ser du, og no skal eg i kast med det,
 - det var motorbaaten Vaarherre hadde in
mente da han planta meg her, det vil seie den
rette baaten. Eg har han i hovude, det kryr i
hovude mitt - av baat, meiner eg, baaten som
folk ventar paa, baaten som motoren ventar paa,
rettare sagt - -
    </p>
    <p>
     - Hysjt! ikkje føre slik skraal da. Du lék
som ei oppgisna tønne. Enkemanns-snakk. He!
det er no vel ingen konst aa gaa her og vera
enkemann, det staar eg rett ikkje paa hovude
for. Nei, san... det er inga sak aa vera enkemann.
    </p>
    <p>
     - Har du prøvd det da?
    </p>
    <p>
     - Aa vera enkemann? - - Ja, Harald, eg
har det ja.
    </p>
    <p>
     Han saag langt paa Harald, eller tett framom
han, halvsløkt og underlig vaken i same stunda.
    </p>
    <p>
     - No gaar eg.
    </p>
    <pb n="161"/>
    <p>
     - Kvifor skal du gaa alt no? Ikkje vør det,
det blaahastar no vel ikkje.
    </p>
    <p>
     - Eg fór no. Eg slong min veg, sa vi. Like
lystig som eg kom. Godnatt, Noa!
    </p>
    <p>
     - Det er no vel aldri det som bit deg, at
pengane til værfar har sprunge sin veg? Nei
veit eg?
    </p>
    <p>
     Ola snudde seg seint og festa auga paa Harald,
meir og meir vaken, og saa lo han:
    </p>
    <p>
     - Trudde du det, du, at det var for dem
eg tok - - at eg tok ho Sara? He?
    </p>
    <p>
     - Langt ifraa! Men det var skit dei fór. Og
tok fleire med seg.
    </p>
    <p>
     Ola sette seg att, tok til aa snu paa ein
taugkveil, og sat og gotta seg liksom han kom
i hug eitkvart trøysamt.
    </p>
    <p>
     - Eg synes, forlate meg synda, det var
laglig aat dem, eg. At dei fekk røyk. Og no har
eg seld skog saa eg greier meg ei stund att. Saa
seler eg ein teig til. Og saa siste beten. Det
gaar lystig det. Kvifor skulde eg ikkje skrive
paa for slike folk? Eg har da i det minste gjort
min plikt - det seier Sara óg. Aa jau, det vart
storkarar og stas i Engdalen, ha ha ha! Jagu
maa eg flire.
    </p>
    <p>
     Han saag opp paa Harald, best det var, litt
kvast; saa gjorde han auga smaa og fule, sat
litt og myste, og dermed reiste han seg, og
strauk paa dør.
    </p>
    <p>
     - Du - - er ein bra kar, sa han i døra.
     <pb n="162"/>
     - At du ikkje kunde ha vore - - litt mindre bra!
    </p>
    <p>
     Harald gjekk ut etter han, men Ola var alt
vekk i skodda. Han gjekk inn att og fann høvlen
sin, men det tok tid før han kom seg i høvlinga;
han stod og sigta etter baatsborde, sigta og
maalte omatt og omatt og glømte det han heldt
paa med. Han snakka med seg sjøl:
    </p>
    <p>
     - Folk er heftesame. Det er noko med dem
alle i hop. Saa nær som desse gælningane utpaa
Paalsnese da. Kanskje dei er like brysame
dei óg. - - Ja, den der dokteren! Der fauk
pengane hans, som hestelort om hausten. He!
kausjonere for bror sin! Kjenne folk saa kleint,
at ein trur bror sin, naar ein er ein skarvnakke
sjøl. Og at ho fekk han Ola borti det. Ris, ris;
kjerringris. Eg skulde ha hydd henne over slik
att! Nei, Ola, kvinnfolk er kvinnfolk det. Det
meinte eg vi var einige om; du og eg.
    </p>
    <p>
     Han kvakk til med det same han sette
høvlen fraa seg paa bordkanten: det stod nokon
i døra.
    </p>
    <p>
     Det var Sara som stod der. Ho helsa godkveld,
og leita nauste rundt med auga:
    </p>
    <p>
     - Er ikkje 'n Ola her? Eg trudde mannen
min var her eg? Han gjekk da visst hit?
    </p>
    <p>
     - Jau, i kveld var han her verkelig. Han
gjekk for ei lita stund sea; maa vel ha gaatt
seg ein tur til Paalsnese da. Kor han var den
kvelden før her, da du fór og spurte etter han?
    </p>
    <p>
     - Pyh! han var austi Finnvika hoss 'n Johan-Arn.
     <pb n="163"/>
     Kallen hadde lært han ei vise om at
kona maa ha to slags stryk.
    </p>
    <p>
     - Sjaa der. Men: lære og liv - - -
    </p>
    <p>
     Harald drog høvlen i veg eit par gonger,
og saag opp att.
    </p>
    <p>
     Sara var bleik men ikkje skrinn. Ho hadde
sveipt eit sjal kring hovude og akslene, saa ho
gjømte andlete naar ho vilde. Han baud henne
ikkje sess, men ho kom fram sjølmint og sette
seg paa kaggen, der Ola hadde sete.
    </p>
    <p>
     - Var han full i kveld òg?
    </p>
    <p>
     - Han Ola? Nei, ikkje det eg kunde forstaa.
    </p>
    <p>
     Harald høvla. Høvlen beit saa det sukka i
veden, og sponane fossa i vêre oppgjenom høvlstokken
med saa livsglad ein laatt, - ingenting i
verda kom opp mot det lel, aa tøye seg ut saa
lang ein var og krulle seg saman att, aa vera
spon! - Han smaasnakka med høvlen, utan han
visste om det: Trefte du kvist no? Ja-a, det maa
til. Bit ifraa deg, far, - saa ja! Han saag opp,
liksom det forarga han at Sara gav seg til aa
sitte der; han retta paa seg.
    </p>
    <p>
     - Men kvifor gaar han Ola slik no for tida?
Veit ikkje du noko om det?
    </p>
    <p>
     Ho smilte framfor seg:
    </p>
    <p>
     - Det er vel mi skyld det. Eller saa er det
pengane hans far som har gjort det.
    </p>
    <p>
     Harald høvla kvassare og kvassare. Kvisten
gnall hjartelig under tanna. Sara passa paa da
han skulde sigte.
    </p>
    <pb n="164"/>
    <p>
     - Sei meg det, Harald: hatar du meg no?
Etter det eg fortalte deg her den førre kvelden?
    </p>
    <p>
     - Kva det var, det da?
    </p>
    <p>
     - At eg sa dette til Petra. At eg lest som
det var noko oss imillom enda.
    </p>
    <p>
     - Aa, det... Han maata borde attaat
baaten, og smilte da han saag det fall. - Nei.
Eg hatar ingen. Ikkje ei sjæl meir. Eg har anna
aa pusle med.
    </p>
    <p>
     Ho saag snart paa han og snart bort i veggen.
Det rykte saa smaatt over augelokka.
    </p>
    <p>
     - Trur du det var det som - - som plaga
henne bort?
    </p>
    <p>
     - Veit ikkje, eg. Men: det bør no du
tru da.
    </p>
    <p>
     Ho kvakk for dei orda. Ho vart sittande og
sjaa paa sponane unna høvlen, og auga stivna
meir og meir.
    </p>
    <p>
     - Men du var glad i meg eingong, Harald,
ikkje sant?
    </p>
    <p>
     - Ja, kan hende. -- Ja, hadde ikke Petra
og eg - - men forresten, det der staar eg ikkje
og pratar om. Det skil meg ikkje. Skil meg ikkje,
hører du!
    </p>
    <p>
     - Veit du kva folk seier om deg? Dei seier
du er godt fornøgd med at Petra - -
    </p>
    <p>
     - Det stemmer vel ja.
    </p>
    <p>
     - At du - -?
    </p>
    <p>
     - Esj! At dei seier det, meiner eg. Ja, forresten
er eg vel mann for aa vera det òg. Eg
er fornøgd med det. - - Du snakkar om aa
     <pb n="165"/>
     vera glad i eitkvart, - veit du kva det vil seie
aa elske ein ting? Du lærte det visst aldri, du.
Men andre kan det. Og no held eg paa og
lærer det, eg med. Du seer paa meg. Ja visst,
henne òg ja; henne først og fremst. Eg var nok
glad i henne før òg, men. - Men ser du denne
her, denne baatskapnaden? Det skal bli baat det,
ser du. Ser du kor hjartans fin han er? Slik
ein velskapt ting, som staar her og smiler til
ein og ventar paa enda meir omtanke og kjæling,
enda litt meir oppfinning - den som har eit
hjarte, han maa bli varm! Det er berre ein liten
konst med det: det er aa ta han inn i hugen,
det, gjera han til eit stykke av seg sjøl, saa
gror det og vermer fraa tid til tid. Ja, og saa
har eg no han Kaare da, og henne, som sagt,
nei du kan helse dem med det, at dei har rett,
evig og innerlig rett, utan dei veit om det, -
dei gaula ikkje saa gale alle kalvekjeftane heller,
somtid. Uff, no staar eg her og røler og seier
baade det og det; ein er dumm naar ein er glad,
det er ei gamal lekse. Men no kunde du gjerne
gaa. Eg vilde ikkje vita større av at 'n Ola
kom no og fann deg her. Han har det ikkje saa
godt. - - - Kvifor flytta du forresten hit til
Engdalen? Kva vilde du her?
    </p>
    <p>
     Ho hadde reist seg og stod ei stund og beit
seg i leppa. Andlete var vent og stolt.
    </p>
    <p>
     - Aa, eg har no elska deg, Harald. Enten
du vil tru det eller ei. - - Eg vilde berre
sjaa deg.
    </p>
    <pb n="166"/>
    <p>
     - Sjaa meg nedi fattigdommen og søla ja.
Jaja, du fekk no det. - Men no faar du heller
tenke paa 'n Ola. Visst det er folk i deg. Naar
du har teke han, saa.
    </p>
    <p>
     - Du trur vel gjerne eg fér her og legg
meg etter deg du? Ho saag paa han og lo
haanlig, ein liten kaldmælt laatt. - At eg vil ha
deg til elskar og slikt? Du gaar og gjer deg
stinn om dagen, ventelig, saa du skal staa fast,
- saa du ikkje skal gjera den store vondskapen?
- - Bonderygg!
    </p>
    <p>
     Ho gjekk nedover mot døra, snudde seg og
smilte og sa godnatt.
    </p>
    <p>
     Og han stod att og smilte for seg sjøl. -
Han arbeidde ei stund enno, men rett som det
var, la han høvlen i fraa seg, tok av seg fangskinne
og kosta av seg sponen.
    </p>
    <p>
     Det hadde teke til aa gnaga oppaa naustlofte,
som det pla gjera kvar kveld ved dette
leite, det gnog trutt og kvasstennt, heldt opp
smaa stunder og tok til att. Men det var ikkje
derfor han slutta i kveld; han var saa sterk no
i det siste at det beit ikkje paa han, han kunde
staa og høre paa det saa lenge han vilde, enda
det var ei lei tann aa lye paa, det likna sterkt
paa at einkvar vilde gnaga hol i veggen til han
og kike inn.
    </p>
    <p>
     Han stod og saag paa nybaaten enno ei
stund. Saa tok han løgta og gjekk, stengte døra
rolig etter seg. Nei, det var Kaare han gjekk
for. Han kom til aa sakne han saa sterkt. Slik
     <pb n="167"/>
     kunde det komma over han stundom, han maatte
heim til gutungen same kor umulig det var. I
fjorvinter, da han dreiv paa her som hardast,
da var det ei vond tid. Heime var det som reine
pinebenken, og først han kom hit ned, hadde
han lengten etter Kaare som ei igle paa seg, det
saug og saug for bringa; saa let han guten sitte
her i nauste, i trekken, til han fekk bronkitt; og
om kvelden naar han var trøytt og svimren, gav
det seg til aa tasle og gnaga paa naustlemmen
og plaga han vekk. Han orka mest ikkje tenke
paa det no. I aar var det saa godt aa vera til.
    </p>
    <p>
     Harald sat med Kaare paa knea heilt til
kveldsmaten kom paa borde. Slik kunde han
sitte lange æva og sjaa paa guten og smaatt
snakke med han. Det var saa rart med Kaare,
han saag som eit vaksemenneske paa ein. Og
meir og meir fekk han auga til mora; ikkje var
dei brune og ikkje var dei graa, og rettno synte
det seg, det gule innslætte i dem; og saa seint
som han flytta dem fraa den eine tingen til den
andre, nett som mora; tenkte saa lenge og tungt
paa kvar tingen, men var lettliva paa ein maate
likevel.
    </p>
    <p>
     Etter kveldsmaten sa Harald at han kom
til aa gaa seg ein tur, han tenkte seg ut i Paalsnese.
Kaare kunde ligge paa lofte hoss Jakob til
saa lenge. Kristian var paa høgskolen i vinter,
han fekk det ikkje ifraa seg at han maatte dit
og saa hadde Harald vore saa heppen han fekk
     <pb n="168"/>
     ei dygtig gjente, Nanna heitte ho og var fraa
ein gar i nærheita.
    </p>
    <p>
     Han gjekk og tenkte paa henne med han
slong vestover. Det var saa merkelig: Petra
hadde spurt, ikkje lenge før ho døde, om han
ikkje tykte Nanna Myran var ei staut lita gjente?
Skulde dei komma til aa trenge ei gjente i huse
eingong, saa fekk dei spøre henne. Ho var saa
vakker og saa snild.... Det kom for han ofte
dette, no. Han syntes Petra var ikkje langt unna
naar han tenkte paa Nanna, og ho saag paa han
med gode auga: Nanna kunde han faa. Det var
henne ho hadde tenkt han, - ho var da saa
vakker og saa snild. - Da ho gjekk ifraa han,
da tenkte ho vel paa Sara. At ho skulde ikkje
staa i vegen, om dei to vilde ha einannan. Men
han gjorde henne ei glede no, kom det for han,
om han tok Nanna. Og eit friskt menneske i
hans alder maatte vel den vegen. Likevel sette
han ut i det lengste. For saa nær han som no
vart ikkje Petra da lenger.
    </p>
    <p>
     Nei visst, dei døde saag ikkje hitover til
dem som levde, det hadde han aldri trudd. Det
var berre noko han syntes for sin eigen part,
noko han hadde bygd opp millom Petra og seg.
Han hadde henne med seg kor han stod og
gjekk, og han skjemdest ikkje ved at han var
slik blauthjarta. Berre denne vesle tingen - som
ikkje kosta noko -, aa gaa og vera henne tru,
det gav slik djup ei lukke.
    </p>
    <p>
     No vilde han finne Ola. Det var han som
     <pb n="169"/>
     kunde til at Ola gjekk her som ein tusseladd, det
var ikkje ansles det, og han vilde prøve aa faa
han over det. Det maatte vel laga seg med tida,
han kunde ikkje anna tru. Berre han kunde
bryne han saapass at han beit paa, saa gav vel
Sara seg. Slipast skulde han. To slags stryk
vilde der til, det hadde 'n Johan-Arn rett i.
    </p>
    <p>
     Som snarast saag han Sara framfor seg: live
hennar opna seg for han saa det isa i blode,
andlete hennar stod der kvitbleikt og utpint, -
slik var det aa vera henne!
    </p>
    <p>
     Han bles det ifraa seg, og let seg att.
    </p>
    <p>
     Dei sat borti garen hoss Petter i Paalsnese,
det var Petter og Andreas og Ola. Petter hadde
nylig gifta seg med søstra til Andreas, og stua
var full av skøy og gælenskap. Andreas var ein
langskjeggut liten kropp, han var stinn av paafunn
og skrønor, og i kveld stakk han dem ikkje
under stolen.
    </p>
    <p>
     - Der kom du! ropte han da Harald kom
inn, og Petter reiste seg beint opp og stod og
smaalo; men Ola lest ikkje som han ansa nokon
ting. - Dei drakk heimbrygga øl, av det gamle
truhjarta slage; det var Petter som kunde konsten,
og denne gongen hadde han vore tjuvheldig
med det. Dei drakk flittig av det, og syntes det
gjorde godt baade for munn og hjarte.
    </p>
    <p>
     Ola sat og stirde paa Harald lange stundene.
Best det var, sette han i og tørbanna.
    </p>
    <p>
     - Kva er det du sit og glaamer paa meg
etter? He? Vil du meg noko? Han saag paa
     <pb n="170"/>
     dei andre og flirte: - Han sit forlate meg og
blaastirrer paa meg som han vil eta meg.
    </p>
    <p>
     - Hysjt da! aatvara Andreas. - Det er berre
noko som sit i han av skolemeisteren. Han vil
ha ro i klassen. Takk-gu han ikkje kakkar i
borde aat oss.
    </p>
    <p>
     Dei fekk snakka Ola over att, og han drakk
tett og lognt. Og endelig var dei to Engdalsmennene
paa heimveg.
    </p>
    <p>
     Dei gjekk og tagde. Skodda hadde git seg
litt, og stjerne etter stjerne glødde seg igjenom
over dem og blunka ned. Da gav Ola seg til
aa røle og snakke. - Stjernone, kva var ikkje
dei for ein merkelig ting. Kor skulde dei hen?
Kva stod dei der og vitna for? Han vaasa lenge
om dette, og blande sjæla og døden inni. Var
ikkje live ein forunderlig ting?
    </p>
    <p>
     - Aa tvi! sa Harald. - Kva er dette for
slags snakk? To grove karar som har vore i
veg og drukke seg full, gaar dei og kliner seg
til med døden og live og det der! Nei stopp no,
Ola! Vi er to greie karar, vi; to ærlige menneske
aa kalle. Har vi ei kjensle som er vaar, saa
gjømmer vi henne. Gu gjer vi saa!
    </p>
    <p>
     - Ja du ja. Du er ein - du er ein - hardnakke
du. Eit steinstykke. Eg er - ansles eg.
Du, ser du, du har no hamra deg til som ei
slags livslukke, du; sjøl.
    </p>
    <p>
     - Skal vi ikkje heller kalle det baatar, det
eg har hamra til? Det liknar baatar, ikkje sant?
Men det gjer same nytta for det; og namne du
     <pb n="171"/>
     fór med var gjerne ikkje saa kleint. Hør meg
no her og sjaa meg no der, Ola - skal vi ikkje
hamre i lag, vi to? Gjera baatar saa det syng
i heile vinter. Du skal da vel ikkje late folk
sette det orde paa deg, at du vart blaut da
pengane fór? Du er da vel eit klo-dyr, du liksom
eg, av utgangar-slage, hm?
    </p>
    <p>
     Ola stana, og Harald gjorde det same.
    </p>
    <p>
     - Har du ikkje lagt merke til kor like vi
er, Ola? Ei sak bit ikkje stort paa oss. Vaarherre
skapte oss ikkje slik. Vi er glade i ungdomsarbeide,
i maalsak og avhaldssak og mange
slags sak, - ja, og saa skyttarsaka, det er no
toppen da. Men dei tek oss ikkje, som dei tek
anna folk. Vi har ikkje noko sakhjarte, ser du.
Og det er leit nok, for oss da, - verda ho klarar
seg vel forutan. Vi maa ha ein ting, vi, noko
som vi ser for oss, - baatar eller jorder eller
slikt. Seier eg ikkje sant?
    </p>
    <p>
     - Jau, det er saa det, san. Eg kjenner vel
det, men.
    </p>
    <p>
     - Enn om vi fann paa aa skape den rette
baaten, Ola, den einaste som vil til? Lett under
børenskapen, og bergelig i sjøen, og enda snar
som den vonde. Skulde det ikkje vera verdt aa
prøve? Eg trur eg har han, ja eg er viss paa
det, han staar utfor naustveggen, - har du set
paa den karen? Men maskin er han snau for, og det
skal du hjelpe meg med, elles bli det aldri. Finn
meg ein motor som er billigare aa fôre enn dei
andre og som dreg heller litt meir, og sett han
     <pb n="172"/>
     inn aat meg. Det skarvstykke ventar eg meg
av deg, Ola. Aa han skal komma til aa gaa,
gut! Aa, det er lystelig naar ein ting gaar fram.
Saa kan det bli det same om det ikkje gaar saa
rennande fram for oss. - - Ja kva seier du?
    </p>
    <p>
     - Eg slær meg med deg. Jau, det faar bli
slik lel. Eg er ikkje saa blaut - - som eg ser
ut for.
    </p>
    <p>
     Dei gjekk att, og Harald arbeidde paa Ola
som ein smed, og Ola var einig. Men sistpaa
gjekk han og tagde, og da dei skulde gaa kvar
til seg, ser han Harald inn i andlete saa det
rykker i han, - saa uhuglig og forvilla ein smil
hadde han ikkje set før.
    </p>
    <p>
     - Vil du ha kjerringa mi? Saa skal du faa
henne. Eg - treng henne ikkje.
    </p>
    <p>
     - Tosk! Hører du kva eg kallar deg? Eg
burde elles smøre til deg.
    </p>
    <p>
     Ola kjem nærmare inntil han, andlete lyser
faableikt og elendig, og auga er stive og glasne
i han.
    </p>
    <p>
     - Korles var det, Ola, kjem du ikkje i hug
den kvelden inni marka her før du gifta deg?
Vart vi ikkje forlikte om det den gongen, at vi
var vaksne karar? Og at vi skulde prøve aa
vera det.
    </p>
    <p>
     - Det har runne mykje vatn i sjøen - sea
den gongen.
    </p>
    <p>
     - Ja, eg var tilfreds eg. Vatn gjer deg no
vel ikkje til - til tomsing? Harald treiv han i
armen og rista han: - Hør no paa meg! Hør
     <pb n="173"/>
     paa meg, Ola Erikson Engdalen: Er du verkelig
ikkje saapass til kar, at du gjer som eg, - at
du let kvinnfolk vera kvinnfolk! Da kan du
sannelig - ligge der du ligg. Godnatt!
    </p>
    <p>
     Harald hørte kor bekken susa i nattstilla,
han hørte sjøen vaska frammed strendene, natta
drog lik ein kald sukk gjenom han, og han
kjente han var einslig og at han heldt av Ola
meir enn han hadde visst om.
    </p>
    <p>
     Ola kom etter han.
    </p>
    <p>
     - Ikkje gaa enno, Harald. Bli med meg eit
lite stykke oppover. Eit urlite stykke berre.
    </p>
    <p>
     Harald vart med han.
    </p>
    <p>
     - Du Ola, sa han, - no tenker eg paa aa
gifte meg. Med ho Nanna. - Eg seier, eg tenker
paa aa gifte meg, med ho Nanna. Kva seier du
om det?
    </p>
    <p>
     Ola snudde seg endelig imot han, beit seg
i leppa og drog paa smilen:
    </p>
    <p>
     - Javel. Det gjer vel gjerne du. Men -
det kunde du no elles spara deg da. Trengs
ikkje for mi skyld. Trengs ikkje her i garen!
Hører du det? Best det er busar han ut og
bannar vilt imot Harald, truar med knytneven
ut i lufta: Aa, eg er - eg er ei løve, det er
ingen som kjenner meg, men dette, dette her,
det er eg, eg! - - He! trur du meg ikkje? la
han til, litt spakare.
    </p>
    <p>
     - Jau, sei det. Det er just det, eg har trudd
heile tida. Men ikkje skraal saa høgt, du vekker
     <pb n="174"/>
     kjerringa. Er ho snild, ser du, saa er det synd
paa henne, og er ho rangstelt, saa er det farlig,
hugs paa det. Ja, godnatt da Ola, og takk for
lage!
    </p>
    <p>
     --- Det meldte seg ein ir i Harald, da
han stod i gangdøra heime. Huse sov, all verda
sov, og her, oppaa kjøkkenlofte, laag Nanna. Ja
ja, stakars lita, han skulde ikkje uroe henne
enno.
    </p>
    <p>
     Da han kom inn i stua, reiste det seg nokon
fraa ein stol borti mørkre, og han hørte ein
søvnig og forundra liten lyd. Han spurte kven
det var.
    </p>
    <p>
     - Det er berre eg, sa Nanna. - Han Kaare
vilde ikkje ligge paa lofte, han vilde ligge i si
eiga seng, lét han, og saa skulde eg sitte og
halde han i handa. Saa sette eg meg her, da
han hadde sovna; saa mykje eg var i nærheita
om han skulde vakne.
    </p>
    <p>
     Ho hadde tendt lys med ho snakka, og stod
no med handa paa klinka og vilde komma seg
vekk. Harald strauk henne over panna, og han
saag kor ho bleikna og tok etter pusten, han
kjente det paa seg kor kald ho vart oppi haarrota.
    </p>
    <p>
     - Kaare er saa glad i deg han.
    </p>
    <p>
     - Eg i han òg.
    </p>
    <p>
     - Er du glad i born?
    </p>
    <p>
     - I born ja? Det kunde hende san!
    </p>
    <p>
     Han staar og ser paa henne, han blunkar
meir og meir lystig:
    </p>
    <pb n="175"/>
    <p>
     - Skulde vi, kanskje - - -? Ja, bli no
ikkje rød for det, eg meinte berre, om vi skulde
gifte oss? Herregud, vi har da vore kjente saapass
lenge lel?
    </p>
    <p>
     Ho var mørkerød no, men ho saag paa
han med ein glad liten glans i auga; ho saag
ned og tenkte paa eitkvart, saa opp paa han att.
    </p>
    <p>
     -Kaare er glad i deg, og eg er glad i deg,
og Petra med, -ho var saa glad i deg heile
tida. Du faar tenke paa det til i morgo. Du,
forresten saa - - han kom litt nærmare - -
forresten saa kunde du gjerne bli her hoss meg
i natt? Hm?
    </p>
    <p>
     Ho drog paa brunene litt og saag paa han
att, utan aa blunke eller skifte leter, og saa slepte
ho klinka. Noko vakrare syntes han ikkje han
hadde set, enn da ho slepte klinka og stod der
og smilte, at det fekk bli som han vilde med det.
    </p>
    <p>
     Harald angra likevel det han hadde sagt.
Det var saa underlig saart, dette. Men han kunde
ikkje late seg merke med noko, for hennar skyld.
- Ho pusla om Kaare enno ein gong, stod litt
og saag paa han, og smilte til foten hans,
som stakk fram unna dyna att.
    </p>
    <p>
     Harald laag vaken lenge etter at Nanna
hadde sovna. Han tenkte baade paa henne og
Petra. Ho var inga Petra, og kunde aldri bli
det for han. Ikkje hadde han tenkt det heller.
Men Petra hadde han likevel, han hadde aldri
kjent det sterkare enn no; og aldri hadde han
set det saa klaart før, at ho gjorde det einaste
     <pb n="176"/>
     som gjerast maatte, da ho gjekk bort. Aa ja,
ho visste det vel, at da hadde Sara tapt for
all tida.
    </p>
    <p>
     Nanna ho sov. Ho kviskra litt om det før
ho sovna, at ho maatte sjaa til aa vakne før
Kaare....
    </p>
    <p>
     Han saag henne for seg. Ho var rødkinna
og barnslig i andlete, haare var mørkt og brunene
mørke, litt oppdregne, men auga var
egte blaa; - dei festa seg rolig paa ein, likesom
Petra sine. Ho var berre 17 aar, fastbygd og
rundvaksi, men lett i gonglage. Slik som ho
dansa! Paa skyttarfesten i vaar dansa han med
henne, - dei dansa med henne alle -; ho dansa
liksom i ein draum, fjørlett og fint, og saa
hjartans glad; heile natta dansa ho, og liksaa
gjerne med den eine som med den andre, berre
dei kunde snu seg litt svint, berre det var dans!
Men her i haust, da han bad henne gaa paa
dansen, vart ho berre snar; ho kom att før han
hadde lagt seg.
    </p>
    <p>
     Ho hadde sete paa skolebenken hoss han.
Kor ho saag paa han, ein dagen han skjente
paa henne.
    </p>
    <p>
     Javisst minte ho eit grand om Sara. Kanskje
det var det som stengte Sara saa heilt ut or
hugen hans?
    </p>
    <p>
     Det var rart aa ligge her aa tenke paa, kor
liten ein mann i grunnen er; kor tidt han maa
aa dit han ikkje tenkte.
    </p>
    <pb n="177"/>
    <p>
     Tankane hans fór til nauste og baatane før
han sovna. Straks han skulde ta etter søvnen,
saag han dem paa vatne, heile flaaten, i rok og
sjø; dei gjekk saa dei andre vart liggande som
skjer bakom.
    </p>
   </div>
   <div type="chapter">
    <p>
     Det vart ikkje meir aa sjaa til Ola, og Harald
gjekk og undra seg og venta og visste ikkje
kva han skulde finne paa. Han snakka med
Nanna om dette, og ho saag opp paa han med
slikt alvor, at han maatte le. Ho lo med, og sa
at det der fekk han greie sjøl; det var no vel best
aa la mannen gaa paa gras til han vart god att,
og god vart han aldri. - Det var lett aa vera
til, naar Nanna lo, men dette skulde han ikkje
ha snakka med henne om. Aa nei, ein og annan
smaatingen slik maatte ein vel ha for seg sjøl.
    </p>
    <p>
     Harald var oppover og spurte etter Ola
ein dagen, men da var han i byen, og ingen visste
aa seie naar han var ventande att. Harald kilte
paa med arbeide til over nónstid, og da syntes
han ikkje han iddest meir; det vart saa lite av
det, naar ein var aaleine. Han vart med Jakob
aat fjøse om kvelden. Det gjorde han rett som
det var, for det var støtt eitkvart aa sjaa etter,
same kor dygtig guten var. Det kom verkelig
pengar utor fjøse no om dagen. - Men det var
Ola ja. Han snakka med Nanna att.
    </p>
    <pb n="179"/>
    <p>
     - Eg veit ikkje, eg, sa ho. - Men det kjem
saa for meg - eg er rædd han Ola. At han
finn paa aa gjera deg eitkvart vondt. Det er
sant det, Harald! Godslig ja? det er han vel;
men gud veit kva han kjem paa, han som gaar
der og sleng ut og inn i dørene og ikkje har
anna aa tenke paa. Det bers saa for meg, at bli
han full, saa - -
    </p>
    <p>
     Ho snakka seg reint opp, og han klappa
henne paa haare og spurte om ho var kjerring
alt? Og saa spurte han henne med det same,
om ho ikkje tykte ho burde reise heim ei stund
før dei gifta seg. Det gjorde anna folk.
    </p>
    <p>
     - Ja dei ja. Dei finn paa saa mangt, dei.
Jau, eg maa vel det, forresten. Men eg veit ikkje,
eg, - eg vil bli her nokre dagar enno. Nei, eg
veit ikkje kvifor, men.
    </p>
    <p>
     Ein par dags tid etter kjem Nanna ovanfraa
Engdalen, ho hadde vore etter mjølkespanne, og
forteler at Sara hadde reist heim til foreldra sine,
Ola hadde jagd etter henne da han kom fraa
byen, og no laag han og var full. Tausa paastod
han hadde banka Sara, og saa hadde han
rasa rundt i garen og svore paa at han skulde
ned og helse paa baatbyggaren, det var ei lukke
han alt var saa tungt lasta at han gjekk overende.
    </p>
    <p>
     - Jagd henne vekk! sa Harald og smilte.
    </p>
    <p>
     - Det var no for mykje av ein god ting.
    </p>
    <p>
     Han var alt paa veg og vilde oppover, men
Nanna heldt han att. Det skulde han late vera;
     <pb n="180"/>
     han maatte komme i hug 'n Kaare litt òg! Ho
sette i slik, at Harald baade vakna og tenkte seg
om. Han fekk vente.
    </p>
    <p>
     Natta etter kjem Nanna springande ned fraa
lofte og ropar at det brenn nedi nauste. Harald
ser logen, riv paa seg klædane og spring; Nanna
etter.
    </p>
    <p>
     Det er den store motorbaaten utom naustveggen
som brenn. Det er tendt opp eld av
næver under han, paa fremre sida, og no logar det
alt lystig av han. Baaten er faren, men Harald
ryk inn i nauste og faar tak i eit segl, dei breier
det utover naustveggen og gir seg til aa pøse
sjø paa, for aa berge nauste. Det ser bra ut i
førstninga, men saa kjem vinden, det brenn hol
i segle for dem trass alt dei rasar og auser paa,
og enden bli at nauste gaar med.
    </p>
    <p>
     Da det brenn paa det gildaste og dei driv
paa og hiver ut det dei kan, set det i og kaldflirer
oppi bakken. Harald kjører ut baaten
han held paa med, tek seg ein staurende og renner
oppetter, men han kjem ikkje langt før han
stuper framover og bli liggande. Han har faatt
ei flaske i syna. Blode flør utor eit stort saar i
panna, og det tek tid før han kjem til seg att;
men Nanna bitt for saare og faar han endelig
med seg heim. - Saa gaar ho ned og ser til
varmen.
    </p>
    <p>
     Harald trudde han skulde snart vera god
kar att, men saa sette det seg ilt i saare, det
     <pb n="181"/>
     trutna opp og saag fælt ut, og han vart saa
kleinslig han maatte til sengs.
    </p>
    <p>
     - Skolemeisteren! sa Nanna. - Hugser du
ein gong paa skolen, eg hadde faatt ein blekkflekk
i skriveboka mi? Du steig eins erend opp
paa katetre og formana oss til aa agte paa smaating.
No fer du saa du stryk med berre for
smaating.
    </p>
    <p>
     Ho smaaskjennte og stelte med han, ho var
baade harm og angst. Han trøsta henne med at
han skulde svara henne naar han vart god att.
No var det berre om aa halde nakkeskinne stint,
saa han ikkje trong dokterhjelp, for det vilde
han ikkje ha, og heller ikkje kreperte, for det
var saa alt for tidlig.
    </p>
    <p>
     Det vart ein strid tørning. Han var sjuk som
ein hund, og han skjemdest aa syne det; det sat i
han som ein dyrenatur, at kvinnfolk i minsto
ikkje skulde sjaa ein mann nedfor slik. Han
brukte lysol og bórvatn, blyvatn og alt det som
godt var, og heldt verkelig blodforgiftninga unna
og kom seg over det.
    </p>
    <p>
     Med han laag sjuk, maatte han komma i hug
Sara og Ola tak for tak. Tanken drogs den
vegen, og det gjorde vondt; det var sørgelig
korles han i grunnen hadde fare med dem. Han
kom til aa oppleva det som ei sanning, det han
hadde lese og lenge visst om, at samvite veks
naar magta minkar. Det kjem ikkje før ein er
verjelaus imot det; kjem ikkje før det er for
seint. Der var noko som kom av og til og sa
     <pb n="182"/>
     han førut; kva han skulde gjera og ikkje, for
sin eigen part. Dette her kom etterpaa, det, og
snakka for andre; han snudde seg ifraa det.
    </p>
    <p>
     - Trur du han Ola er rett no om dagen,
Nanna?
    </p>
    <p>
     - M-nei, knapt nok - -. Men han kjem
seg vel igjen.
    </p>
    <p>
     Nauste var ikkje brandtrygda, saa han slapp
baade forhør og anna staak. Det var gamalt og
skralt, saa han anka ikkje større paa det, og
mesteparten av skrape sitt hadde han faatt ruska
ut og berga unna; det verste var at baatsborda
hans brann opp. Og saa motorbaaten. Den guten
var som han skulde vera, og om han fekk til
enda ein slik, det vart mykje paa vona. At det
skulde vera brennt til oske, det han skapte dei
dagane i fjor! Der hadde han Ola rekna rett. Og
kva sa dei no, dei som hadde tinga baaten til
vinterfiske? Nytta vel ikkje aa trøste dem med
at han hadde slengt ifraa seg ei fyrstikke litt
uforsvarlig. Her maatte byggast ein ny. Maatte
ja, og saa var det umulig; det tok alt til og
krisla i Harald, han stunda etter aa faa komma
i kast med det umulige, aa faa klaa det paa
ryggen, tvinge det til aa snu andlete imot han;
han plistra laagt og rolig, som han hadde for
vane naar han var urolig til gagns. - Javel,
baatsborda maatte han faa oppi garen, Ola hadde
ein tre-fire fine stokkar liggande. Men aa gaa dit
og be om dem nytta ikkje. Aa vente stort lenger
nytta heller ikkje.
    </p>
    <pb n="183"/>
    <p>
     - Kva meiner du, Nanna, kjem han ikkje snart?
    </p>
    <p>
     - Han Ola? - Jau, eg trur det. Eg lurer
paa vi har han her snart.
    </p>
    <p>
     Harald var trygg naar Nanna hadde sagt
det. Ho voks seg meir og meir inn i hugen
hans, og Petra gleid unna stilt og med ein liten
sukk. Henne hadde han snakka saa lite med,
saa alt for lite, og no hadde han gaatt her i
halvtanna aar og trega paa det; det hadde vore
som eit sugande tomrom i han. No gleid Nanna
inn i det, ung og sterk i hugen, still og blyg og
glad, med oppdregne bruner og runde barnekinn.
    </p>
    <p>
     Kvelden etter kom Ola. Han kom slengande
om nova, med det same Harald skulde ut ein
vending.
    </p>
    <p>
     Harald gjorde pina stutt, han sette opp eit
fortærande andlet, for her var det ikkje kjæling
som vilde til.
    </p>
    <p>
     - Det var ikkje fortidlig du kom no, saa eg
fekk rive kjeften paa deg. Kva i fanken tenker
du eg skal ha til baatsbord, og korles skal eg
faa ferdig fiskebaat aat 'n Edvin Leinland? - Eg
har no òg fare med og vore full, etter fattig
raad, og folk har eg jula lystig, men renne i
veg og ødelegge baatar! - Nei, du faar no
vita hut!
    </p>
    <p>
     Ola smilte og saag opp i under rett fram,
     <pb n="184"/>
     han forstod heller ikkje dette, naar ein tok seg
for og saag det fraa den kanten.
    </p>
    <p>
     - Og saa hive flaskor i mørkre - sjaa her,
skal du sjaa - du skulde pinade ha stokkepryl!
He?
    </p>
    <p>
     - Ja, du veit, - Ola lo tomsutt -, du veit
no det, men. Nei eg skulde visst - skyte meg,
her eg staar.
    </p>
    <p>
     - Ja ja, kom inn no, saa faar vi snakkast ved.
    </p>
    <p>
     Og dei kom fort til einings. Harald skulde
faa flytte over i Engdals-nauste med bygginga
si, og Ola skulde skaffe bord og vera med og
arbeide paa baaten.
    </p>
    <p>
     Han bad tynnt for seg, at han maatte faa betale
skaden, men Harald sa, at han vilde heller ta
han paa ein beiskare maate: han skulde skaffe bord
og bord og atter bord, og Risnese skulde han sele
for det han gav. Det var det Ola heist vilde,
for slik som han sat der i pengevegen, hang han
ikkje med plassen likevel. Allting ordna seg saa
merkverdig lett, og da dei røykte fredspipa etter
kveldsmaten, snakka dei om det som hadde hendt,
liksom det var noko nytt fraa utlande.
    </p>
    <p>
     - Eg skal seie deg det er eit stasplagg,
denne tausa di, sa Ola og stakk pipa i lomma.
    </p>
    <p>
     - Kjerringa mi, sa Harald.
    </p>
    <p>
     - Javel. Nei, tausa mi, ho er saa stygg ho,
eg ser meg inga kløning for henne; det kan ikkje
bli kjerring av slikt.
    </p>
    <p>
     - Var det likt. Nei, ho er for usynlig, som
'n Johannes daling seier. Til kjerring da. Til
     <pb n="185"/>
     budeie maa ho no vel klare seg. Det var no
aldri derfor purka di kasta daudgrisene, veit eg?
    </p>
    <p>
     - Nei, men han Andreas Paalsnese paastaar
ho er saa stygg at ho held musreint i husa. Eg
skal høre meg om etter eit likare emne.
    </p>
    <p>
     Sara vart ikkje nemnt med eit ord.
    </p>
    <p>
     Da Ola stod utom døra og skulde gaa,
sukka han:
    </p>
    <p>
     - Eg burde no vel stoppe meg i ein sekk
og hive meg lukt paa sjøen eg, som ein annan
hund.
    </p>
    <p>
     - Ja, det forstaar seg no. Men: kven skal
saa hjelpe meg med baatbygginga? Du lyt vente
til vaaren.
    </p>
    <p>
     Og Harald slong med han eit stykke oppover.
Det var stjerneklaart og kaldt, og dei
gjekk i kveldsvinden og let det kjøle med det
vilde omkring dem, utan aa hustre. Vangstjerna
skreiv teikne sitt over fjella i nordaust, stjernor
rispa og skar nedetter himmelen, og fjorden og
natta susa.
    </p>
    <p>
     Nanna stod og smilte innfult, da Harald
kom inn.
    </p>
    <p>
     - Ja ja, sa han. - Det er saa det. Men det
er ikkje det, det har eg sagt deg før, at eg er
saa galen etter han Ola. Du har no ikkje svartsjuka,
veit eg? Nei, rettelig venner kunde vi
aldri bli. Eg kjenner han ikkje. Treng det ikkje
heller. Men eg vil ha ordna det omkring meg.
Og til uvenner duger vi no heller ikkje.
    </p>
    <p>
     Men han glømte seg og tok og svinga henne
     <pb n="186"/>
     rundt i lufta, sette henne ned og dansa polskdans
med henne til veggene sveiv som ein røyk kring
dem.
    </p>
    <p>
     Det vart baatbygging i Engdalsnauste. Fraa
klokka 5 om morgonen til seine kvelden høvla
det og klinka det saa det var i ein song over
vaagen, og det var ikkje lang tida før det voks
opp ein baat som ingen der omkring hadde set
maken til; han var baade brei og kvassbygd.
Det kom ein og det kom fleire og stod og lura
paa han, og dei sa det dei meinte, at dette var
ein underlig kropp. Gjekk gjorde han visst, naar
han fekk maskin i seg, takke 'n for det; men
dei undra seg paa om det ikkje vart ein vaskar,
ein som smaug.
    </p>
    <p>
     Ola saag paa Harald og tvilte, og Harald
saag ut i vere og var likeglad. Naar dei var toeina,
gjekk han baaten over med eit langt og
forelska augekast, halvt som i draum: Gruv
ikkje, Ola, han her skal nok halde hovude oppe.
Eg har lese om baatar og set paa teikningar og
studert, og resten kjenner eg paa meg. Han
har sete som ei klo i meg i langsamelig tid. Skit
i han som strauk med. Denne her er den rette.
    </p>
    <p>
     Ola vart litt dumm aa sjaa tii, naar den
førre baaten vart nemnt. Han stod og saag ned
og heldt i hammaren.
    </p>
    <p>
     Det var fem-manns linebaat med motor det
skulde bli. Garnbaatar hadde dei nøgda av, det
     <pb n="187"/>
     gjaldt aa finne ut ein som var lettare aa legge
til vinden under draginga og som enda baade
gjekk og stod i lag med dei andre. - Ola var
ram med høvlen, han kunde gjera alt med den,
naar han berre saag det for seg. Han hadde
gjort seg ein baat sjøl eingong, og det var saa
fin ein færing du kunde sjaa, men tung som
grisen aa flytte paa, dei kalla han enda Steinkua.
    </p>
    <p>
     - Rettno saa styp eg, sa Ola i førstninga,
naar det leid til kvelds.
    </p>
    <p>
     Harald hørte ikkje. Han tvinga og sigta, han
klinka og trala, saa Ola svor i munnskjegge og
smaatt flirte rett som det var.
    </p>
    <p>
     - - - Om kveldane etter arbeidstid, og
om søndagene, kom Ola nedover og sat og
røykte pipa si. Men kvar søndag hadde han
vore borti brennvine. Og da baaten var ferdig
og verste sjauen over, kom han halvfull om
kvelden òg.
    </p>
    <p>
     Nanna hadde reist heim, og dei hadde berre
ein gjentunge i huse, ho kunde saavidt koke graut.
    </p>
    <p>
     - Her sit vi som to enkemenner, sa Harald
ein kvelden. - Jaja, stort bedre kan ein ikkje
fare.
    </p>
    <p>
     Ola saag lenge paa han, auga leita som
hendene paa ein blind mann.
    </p>
    <p>
     - Aa ja, sukka Harald, - dei kjem vel
tidsnok att, kjerringane vaare. Mi kjem i mai, ho.
    </p>
    <p>
     - Og mi kjem aldri. Ola lo, litt tynnt og
kvast, og saa la han til: - Eg trur mest eg
skal vera fri henne ja.
    </p>
    <pb n="188"/>
    <p>
     - Ho kjem, ho kjem, Ola, gruv ikkje for det.
    </p>
    <p>
     - Snakk ikkje synda. - - - Ikkje har eg
noko bruk for henne heller.
    </p>
    <p>
     Dei røykte ei god stund, og saag inn i
røyken. Ola sat med eit hardt andlet; han
glytta bort paa Harald eit par gonger. Endelig
sa Harald, ut i røykskodda:
    </p>
    <p>
     - Var du - - mykje hard med henne òg?
    </p>
    <p>
     - Aa. Ho fekk no det ho hadde godt av.
Saa small han i og lo: - Gubevaremeg, som
koppane dansa paa borde da eg slo i det, ho ho,
gut! - - Nei, eg sette berre foten paa nakken
til henne. Burde ha latt det vera ja; men eg var
ikkje godtil. Der, precis der, paa nakken av
denne storkarsungen, skulde hælen min settast!
Slik kom det for meg. Ha ha ha! eg maa flire.
Eg var vill! - - - Aa nei, san! Ho kjem sagt
ikkje att.
    </p>
    <p>
     - Jøss, ho kjem. Men du lyt myke deg urlite,
gaa til henne og vera fin hund. Hysjt, ta
det rolig! Spør henne om du ikkje faar sjaa
litle-veikja di?
    </p>
    <p>
     - Aldri! - - Forresten: var det ikkje du
som sa eg skulde myke henne? He? Ola reiste
seg, han vilde gaa.
    </p>
    <p>
     - Nei, sett deg igjen. I kveld, Ola, skal vi
ha oss ein liten toddi, etter velgjort arbeid, ein
skikkelig brennar. Har? - ja det var saa, san.
For i kveld var du ædru aa kalle, da du kom.
Eg har sagt deg det før: drikk du heime, saa er
det slutt her; for da gaar du i grismat-koppen,
     <pb n="189"/>
     og det skal du ikkje ha mi hjelp til. Nei, sett
deg - saa ja! Her staar vatne; og her nord har
eg gamla, - han reiste seg og tok inni skape,
og langa flaska fram. - Saa var det sukker ja,
og glas og greie, herregud, her staar det og
ventar, har staatt og venta mange, mange kveldar,
men sjaa, du var alt paaverka, du. - He! myke
henne, sa du? Det har du da jamenn gjort, ikkje
sant? No er det din bør. Nei, ser du, før kjem
ho aldri, og det er synd. Og gjorde ho det, saa
var ho ikkje verd aa ha.
    </p>
    <p>
     Ola gjorde seg ein toddi som ikkje var linn,
og smakte paa han med det same, han smilte til
smaken, men var ikkje glad.
    </p>
    <p>
     - Du skal ikkje seie eit ord om at du elskar
henne og slikt. Ikkje denne gongen, for da trur
ho deg ikkje.
    </p>
    <p>
     - Hm. Men korles veit du alt det der?
    </p>
    <p>
     Orda kom stikkande som knivoddar attanfraa;
og Ola saag ned i glase sitt med smaa auga.
    </p>
    <p>
     - Veit det? Eg veit det no vel ikkje heller,
eg - - kjenner det berre paa meg, at slik er det.
    </p>
    <p>
     - Saa. Korles kan du det da?
    </p>
    <p>
     - Herregud, eg er da vel frisk, Ola, - ja,
det er no ikkje du, ser du -, eg veit da vel - -
    </p>
    <p>
     Han tagde braatt og vart heit, for det gjekk
opp for han kva Ola tenkte paa. Han tok seg
paa tak att.
    </p>
    <p>
     - Ja, sett no det kjem ein trampande og
forteler deg, at her er saa vakkert, - at
     <pb n="190"/>
     det reint svid i bringa paa han kor vakkert her
er. Da har du det i deg, at fyren lyg. Han ser
og kjenner aldri det grand. Og sitt du attmed
ei gjente og held i handa hennar og ikkje seier
noko større, saa veit ho det snart, visst du synes
om henne. Men seier du: eg elskar deg, og alt
det der, saa skal du agte deg, ho tykkjer gjerne
det er trøysamt aa høre, men ho trur deg ikkje;
ikkje paa lang tid enda; det kjem kanskje for
henne det er noko anna du vil, og det faar du
aldri. Skaal, Ola!
    </p>
    <p>
     Det snødde ute. Snøen stod som ein vegg
imot glase, det var eit hundevêr, og toddien
smakte urimelig godt. Harald slo frampaa om,
at det var ikkje vêr aa gaa heim til budeia i,
Ola kunde ligge der nede. Ola lyste opp, og
tenkte seg om; han tykte det skulde ha vore
moro.
    </p>
    <p>
     Men ei lita stund etter kvakk det i Harald:
Ola sat og stirde paa han over borde. Saa bleik
og rar hadde han aldri set han, og auga sat
paa ein som sugeskaaler, dei vilde suge blod.
    </p>
    <p>
     -Skaal, Ola!
    </p>
    <p>
     Ola tok ikkje auga til seg, blunka ikkje, han
flytta berre paa glase sitt.
    </p>
    <p>
     Harald sa med seg sjøl, at her fekk han ta
etter magta, dette vart ikkje lett. Han smilte
Ola inn i andlete, lenge og sterkt, han la aalbogane
framover borde og saag enda litt bedre
paa han, med lystige, nærsøkne auga:
    </p>
    <pb n="191"/>
    <p>
     - Korles er det med deg, Ola? Er det noko
som gneg deg?
    </p>
    <p>
     Saa slakna han i auga, rista paa hovude og
sukka som ein gjer til eit sjuklig og bortskjemt
barn:
    </p>
    <p>
     - Jasaa ja, Ola; ligg du der enno! Det er
vel inga raad da. Naar du ikkje lit det minste
paa deg sjøl saa. Er du ikkje saa mykje til kar
da, at du prøver aa ta det du vil ha, baade det
du kan faa og det du ikkje kan faa? Nei, nei,
san. Du faar sukke til hjarte brest, og tru det
verste du vil om meg.
    </p>
    <p>
     - Nei, Harald, om deg trur eg ikkje noko
som er gale.
    </p>
    <p>
     - Nei nei. Men veit du kva vi gjer, du?
Det er laurdagskvelden i kveld, og fest i skyttarlage
ute i Nesse, -vi klemmer i veg! Er du
med, eller skal eg gaa aaleine?
    </p>
    <p>
     - I det her vêre?
    </p>
    <p>
     - Ja, just i det her vêre ja, for elles var
det da vel ingen konst? og just saa utslitne vi
er; saa faar vi sjaa om det finns livs-von i oss
enno. Faa sjaa, Ola, om du kan gaa i takt med
meg! - Der fór vi, Ola - aa, vi er ikkje for
katten, det er oss det staar om i visa: Dette er
gutan' som - bomkila kila bom!
    </p>
    <p>
     Han song og knepte att trøya, og dei fann
huva si og la paa dør.
    </p>
    <p>
     Dei saag ikkje handa framfor seg, og vegen
var baade lang og lur, attaat tok det til aa blaase,
saa snøklistre beka seg fast i auga, og dei var
     <pb n="192"/>
     utarbeidde og trøytte saa føtene slo klikk rett
som det var; men dei sprang og datt og heldt
takt med einannan reint utrulig, etter vegen og
utom vegen, til dei var framme straks føre midnatt,
ei god stund før dansen var slutt.
    </p>
    <p>
     - No gjeld det, Ola! kviskra Harald. -
Pass paa takten. No dansar vi som karmenner,
sprenger gjentone og skumpar gutane av golve,
er du med meg? Og drikk, om her finns noko.
Faa sjaa om du taaler litt.
    </p>
    <p>
     - Javel.
    </p>
    <p>
     Dei gjorde det dei kunde, og det var ikkje
lite. Gong for gong heldt det paa og skulde bli
staak, der hadde vorte dansa baade eitt og to
par utor ringen, den og den hadde vorte skumpa,
og no baud dei krig! men saa stod Harald der
og var god og blid - og sterk -, og bad om
aarsaking. Noko sterkt var der ikkje paa denne
festen, men Harald hadde snart lugta seg fram
til eit par som hadde flaska med, og baade han
og Ola fekk meir enn dei vilde ha; dei skjønna
straks at her skulde dei drikkast i golve. Ola tok
alt til og vart bleik og slø. Dans! kvæste Harald,
og det hjelpte ei stund. Saa var det ikkje
anna raad enn aa faa han ut og tømme han, og
saa inn att og vera like god. Og han var seig,
dei fekk inga glede av han.
    </p>
    <p>
     Harald visste ikkje meir enn dei andre korles
det bar til, men saa stod han paa talarstolen i
enden av salen og kremta og skulde snakke.
Det var vel det, at han skulde ha prøvd det
     <pb n="193"/>
     med, det var jamgodt med aa danse eller slaa.
Han la i veg med mange store ord. Dei var
tomme, og derfor hadde dei slik høg og sterk
klang. Millom mangt anna sa han, og alt fraa
første stunda meinte han lite grand med det:
    </p>
    <p>
     - Det er saa mang ei sak eg har mist, gud
veit kor det har vorte av dem alle i hop, - eg
er sakeslaus person aa kalle. Skyttarsaka er den
einaste som sit fast i meg. Og det kjem seg vel
av det, at det er ikkje berre ei sak, det er ting:
det er børsa, det er kule og krut, sigting og
smell og meir sterkt. Slikt talar til hjarte paa
oss, kvar ungdom som er etla til mann, kjenner
det paa seg, ein treng ikkje seie det, treng ikkje
aa tenke etter, det er slik, ein vil skyte, ein vil
treffe, ein vil slaass om det knip, slik er vi ja,
og vi spør ingen om det er rett!
    </p>
    <p>
     Han merka, der han stod, kor han ladde seg
med sak, til det reint brann i han, meir og meir
tok han inn fraa dem som sat eller stod omkring
han, tok deira eigne kjenslor og slo dem i
hovude med; dei saag paa han med eld i auga,
og han kjente kor det kjølte igjenom dem av ei
stor og uventa stund. Han var glad, forunderlig
kvikk og lett for bringa, - det var ventelig slik
dei hadde det, dei som fann lukka si i aa gjera
folk glad. Og han drog fram med straumen, og
snart hadde han visst ikkje slutta, hadde han
ikkje vorte vâr andlete til Ola millom dei andre.
Det var utslite og fyllbleikt, og auga lyste i
skodde, han var ferdig. Harald samla tankane
     <pb n="194"/>
     fort, gjorde ein flott sving i talen, nemnte gamle
Norig, og stod der og tagde. Saa gjekk han
stilt ned.
    </p>
    <p>
     Dei klappa og styra og var halvgælne, og
han smatt inn i fjølden og bort til Ola, for det
gjaldt aa komma seg ut med han litt fort; han
lest som han vilde skjenke han. Da dei kom inn
att, huka han i eit par koppar kaffe, og dei
kvikka opp saapass, at Ola dansa ein stubb enda,
drakk jamvel ein dramm til, og bar hovude noksaa
høgt da dei gjekk. - Heile lage gav seg
paa heimvegen no, for det var lyse søndagsmorgonen.
    </p>
    <p>
     Vinden stod imot dem, gamal og strid, eit
forherda hjarte, - denne vegen var det ikkje
meininga dei skulde faa gaa!
    </p>
    <p>
     Dei var i følge med Paalsnes-karane, og var
innom der og styrkte seg med eit og anna, og
saa tok dei ut att, ut i vinden og snøen. Ola
saag paa Harald, da dei vilde ha dem til aa gi
seg for der, men da Harald snerta han aldri saa
lite, med eit halvt ord og ein blunk, snudde han
busta ut og kom.
    </p>
    <p>
     Vinden fall i tankar og gav seg, best dei
gjekk, lufta lettna, og sundagen laag kvit og fin
omkring dem. Og kirkeklokkone song hitover
skogen, ein festlig, sterk tone, som talte for
gudsrike.
    </p>
    <p>
     Harald tok Ola i neven, da dei skulde gaa
kvar til seg:
    </p>
    <p>
     - Aa nei, Ola, vi er no ikkje haustkjuklingar.
     <pb n="195"/>
     Hadde aldri trudd det var slikt ty i deg. Du
hadde ikkje - trudd det sjøl heller, kan hende.
    </p>
    <p>
     Ola lo over alt andlete, bleik og stivna av
slit og rangel, men glad likevel, og frisk kring
hjarte.
    </p>
    <p>
     - Og du trudde ikkje du var kar for aa
hente heim kjerringa di og lære henne den rette
skikken. Du var jamisæl rædd ho skulde laupe
nedover til meg ... Ja ja, slike rider kan ein faa.
Men det var det eg vilde seie: Du skal no vel
ikkje danse enkemann i brylloppe mitt? Traave
gjelding, hm? For der skal vi ha oss ein dans
som høver for friskt folk. Folk skulde danse litt
meir; saa var dei friskare paa levra. - Ja?
    </p>
    <p>
     - Ja, du veit...
    </p>
   </div>
   <div type="chapter">
    <p>
     Og vaaren kom, songfuglane og sola og grase
i bakken.
    </p>
    <p>
     Baatbyggarane klemte paa mest dei vann, og
da vaaronna maatte i gang, sette dei takten opp
enda litt og fekk hamra ifraa seg det meste. Det
var ein seglbaat til nydokteren, han skulde vera
ferdig først i juni, og no kom baade onna og
brylloppe imillom. Det var dei dagane dei stod
i nauste fra klokka 4 til 6 om morgonen, saa var
dei paa utearbeid til kvelds, og var enda nede
hoss baaten ei stund.
    </p>
    <p>
     Dei var ikkje saa lite heite for denne baaten:
Seglbaat hadde ikkje Harald bygd før, utom ein
litenvoren ein til seg sjøl, og denne her skulde
paa kappsegling i Trondheim. Ola var likesaa
oppi det som Harald. - Undrast rett paa, eg, sa
han ofte og saag frametter, han maa no vel
komma til aa bli flytbar, han her lel? Harald
svarte ikkje. - Eg seier, han maa no vel komma
til aa gaa? - Kvem? Aa, baaten. Han gaar vel.
Men eg undrast, eg, om du er mann for aa gaa.
     <pb n="197"/>
     Gaa etter kjerringa di, meiner eg. Ola lest ikkje
som han hørte, eller han lo berre.
    </p>
    <p>
     Etterkvart som det leid, vart Ola meir og
meir still av seg, og paa Harald saag han godtsom
ikkje. Han var ikkje tungsint, det var meir
likt til han var brydd for eitkvart. Ein totre
gonger tok han seg paa tak og saag paa Harald,
men lenger kom han ikkje.
    </p>
    <p>
     Midt i denne sjauen valde dei Harald til formann
i skyttarlage og Ola fortalte om fleire som
snakka i, at no tok dei og valde Harald inn i
herredsstyre òg; dei hadde vorte saa huga paa
det. Harald trøsta seg med, at naar han bad
rettelig tynnt for seg, saa slapp han. Dei skulde
ikkje faa ta han ifraa baatane sine saa lett. Før
gjorde han seg til høgremann; det var ikkje stor
kroken dit.
    </p>
    <p>
     - Ja ja, sleit Ola utor seg ein vakker dag.
- Du bad meg be ho Sara til brylloppe ditt. Eg
var sørover her ein kvelden. Det - e - det bli
visst saa ho kjem ja. Og saa har vi tenkt det,
at visst du ikkje hadde noko imot det, saa kunde
vi danse oppi garen hoss oss, kva seier du om
det? For det er litt større svingrom der, ikkje
sant? Det er no berre noko vi fann paa.
    </p>
    <p>
     Harald kunde berre takke for tilbude. Han
hadde tenkt paa aa høre etter om stua deroppe
fleire vendingar, men han hadde ikkje faatt seg
til det. - Det var ikkje kleint paafunne det,
murra han.
    </p>
    <p>
     Sara vart det ikkje raad-rom til aa spørre
     <pb n="198"/>
     etter, og ikkje trudde han Ola vilde ha større
praten om henne heller. Glad var han, det kunde
ein sjaa, men han skjemdest attaat. Saa enno
hadde han knapt lagt grim paa henne.
    </p>
    <p>
     Det vart dansa i dette brylloppe saa dei
mintes det, og det vart ikkje snakka lite om det
i bygda.
    </p>
    <p>
     Sara møtte opp liksom ho berre hadde vore
borte ein snartur, og ho synte fram gjentungen
sin til alle som vilde sjaa han, det var ein søt
unge, og ho spurte Harald om han hadde set
maken. Nei, maken hadde han ikkje set, enno
da, men han kom vel med tida, - men no var
han brudgom og no vilde han danse med henne.
    </p>
    <p>
     Folk saag dit, liksom dei meinte at no kom her
til aa hende eitkvart merkelig, dei tykte saa
halvt dei maatte ha rett til aa vente seg det.
Men der hendte seg ikkje noko anna, enn at dei
to dansa rundt golve nokre gonger, stilt og fint,
og saa leide han henne bort til Ola, som stod
og snakka med ein eller annan; takka for dansen
og gjekk. Nei, der hendte ingen ting paa den
kanten, og dei skjønna snart at det nytta det
ikkje aa vente, heretter, - og forresten hadde
dei ikkje venta det heller.
    </p>
    <p>
     Dagen etter brylloppe var slutt, var baae
karane nedi nauste att. Dei skulde ha i stand
baaten og segle han heim. Næste dagen kom
dokteren sjøl og tok imot baaten, og da tok dei
     <pb n="199"/>
     den andre nybaaten til Harald paa slæp og la
i veg.
    </p>
    <p>
     Det gjekk fint bortover i spakvêre. Paa
heimturen var dei om Nesse og tok inn ei tønne
olje til Ola, og med dei var der, kom stormen.
    </p>
    <p>
     Saa var det vel slik laga da, sa Harald, at
dei skulde faa prøve nybaaten. Han var ikkje
fri han var litt rædd den herdsla, men derfor
skulde det òg gjerast til gagns.
    </p>
    <p>
     Vinden var rom i førstninga, men da dei
kom ut for Paalsnese og skulde sørover, vart
det høgste beiting og full vask. Harald hadde
somla og segla alt fraa han var smaagut, men
berre i godvêre, og han visste han kunde lite
med dette. Ola vilde ikkje ta i styre; han var
heller ingen sjøulk. Baaten gjekk, det merka dei
snart, og ikkje taalte han saa lite heller. Tott
for tott la vinden i, men farten auka berre, og
drivse, anna vart det ikkje av det. Dei hadde
teke klyveren, og meir saag ikkje Harald seg
syn for aa ta, skulde det bera heimover. Fjorden
var brei og straumfull, og sjøen var graadig,
men dei smeit seg fram saa utrulig.
    </p>
    <p>
     Harald sat og smaasnakka med baaten, som
ein gamal kall: - Agt deg no, urlite. Aa, vør
ikkje aa hoppe aat meg! - - Nei, du faar gjera
som fattigmannen og ikkje som hunden: du faar
bite smaatt og tygge lenge. - - Eh! du vil da
vel ikkje dukke med oss! - - Ingen ting aa
sukke for, ban. Det er slik vi skal ha det, du
     <pb n="200"/>
     og eg. Du og eg, ser du. - Nei, vil du vera
fin hund!
    </p>
    <p>
     Men stormen spela i med full tyngd, og dei
maatte inn med reve i storsegle.
    </p>
    <p>
     - Skvett det paa deg, Ola?
    </p>
    <p>
     - Aa ja, det er no havklima da. Men, han
tørkar vel, han som bløyter.
    </p>
    <p>
     Dei vart gaaande og tverkrysse uti fjorden
til seine kvelden, og det saag smaatt ut med aa
komma heim. Dei la seg fast bortunder ein odd
og bia ei stund. Ola vilde lempe i land tønna,
men Harald meinte dei flaut vel med den, skulde
dei flyte, olje var no lettare enn vatn, og heim
skulde ho! Kom dei ikkje i kveld, saa kom dei
morgo.
    </p>
    <p>
     - Det er verst for meg som er nygift aa
kalle, sa han.
    </p>
    <p>
     - Ja, eg finn vel reire tomt eg, naar eg
kjem saa langt. -- Ja, trur du eg myker meg
til aa be for meg da? Ja, herregud, du har
rett, du har rett. Men eg kan ikkje. Nei før saa - -
    </p>
    <p>
     - No klemmer vi til att. Her er gutane
som er ute og vaskar seg, det. Og han song:
- Nei, vi er no gutan som - bomkila kila bom
bom bom. Da vi utpaa fjorden kom, kantrede
baaten om, bomkila kila bom!
    </p>
    <p>
     - Aa ja, det der - kan du no synge sea
ein dag, murra Ola.
    </p>
    <p>
     - Han har rett, tenkte Harald. - Vi er no
ikkje heime enda.
    </p>
    <pb n="201"/>
    <p>
     Han sat og skalv innvortes, men kjørte like
tungt for det.
    </p>
    <p>
     Midt utpaa fjorden ut for heimlande tek dei
inn ein sjø. Fokkeskjøte og pikfalle hadde gaatt
same blinken, berre litt for seint, og no glid
baaten unna med baara, og baae karane sit og
ventar paa at no søkk dei. For kvar einaste
baara held dei paa og skal gaa i veg, men dei
lurer seg ifraa den eine etter den andre og stel
seg nedover fjorden vons lenger. Kan dei berre
flyte nedover mot oddane paa andre sida, saa
er det ikkje umulig dei kan berge liv. Det er
ei ævelengd i spaning, Ola auser og auser,
kringt men stødig, og Harald sit med ein kaldflir
kring munnen og held auga med sjøane, -
visste han saasant kor lett han kunde ta dem
no, sjøen, saa drygde han knapt.
    </p>
    <p>
     Han drygde ikkje lenge. Dei fekk tre tunge
supar innover seg, og baaten sokk unna dem
før dei fekk sparka av seg støvlane.
    </p>
    <p>
     Harald hadde halde beint nedover mot Støtta,
eit lite blindskjer med ei jarnstøtte paa, eit stykke
ut for oddane paa andre sida av fjorden. Det
var ikkje lenger borttil henne no, enn at dei
maatte kunne naa dit. Han hivde seg til sides
ut i vatne, fekk av seg ein støvl om senn og la
seg attover og kvilte. Da han tok til aa sjaa
etter Ola, saag han i busta paa han bortpaa ein
baaretopp, og straks etter heile hovude. Han
laag elles svært lett paa vatne - aa den busthunden,
gut, han hadde faatt i oljetønna si og
     <pb n="202"/>
     flaut paa den! Ja, da var han berga, for litt bar
ho alltid opp. He! han skulde vel ha sitt paa
det tørre han.
    </p>
    <p>
     Dei fór jamsides nedover. Sjøen vaska over
dem alt i eitt, men han skuva paa som ein kar
attaat, saa det fekk dei ikkje seie større om.
Harald ser paa Ola gong og annan. Andlete
hans er som vanlig, berre noko meir rødt og
stridt, - nei, han ser ikkje feig ut; dei stryk
visst ikkje med denne gongen. Nei saa - - -!
han hadde saa nær banna, men det tykte han
kunde høve bedre ein annan dag; paa tørt land.
    </p>
    <p>
     - Støtta, Ola! ropte han.
    </p>
    <p>
     - Javel!
    </p>
    <p>
     Men da han skaut opp og hogg i henne, saag
han att tønna kom til aa segle framom med Ola.
At det kunde ha vore det beste for dem, kom
han ikkje i hug, og heller ikkje at det var livsfarlig
aa sleppe take. Han ranga av seg trøya i
same blinken, Ola hadde alt slept tønna og
kom stintande, og Harald vassa føtt for føtt
bortetter bergskolten, i vatn til opp paa live,
fekk slengt trøye-erma til Ola og drege han
innaat. I det same glatt fotfeste under han, og
no tok baara han i staden for Ola. Det vart eit
sprengtak aa slaa seg oppunder att, han sømte
og sømte til det svortna for auga, og attaat var
han livande rædd Ola skulde sleppe seg uti og
komma han til hjelp, for det vilde vera dauden
for dem baae. Omsider hadde han tak i trøya
til Ola og grov seg opp. Da var støtta ein ven
     <pb n="203"/>
     aa ta ikring, enda saa lite ho kunde gjera for
dem.
    </p>
    <p>
     Henne hadde knapt nokon halde seg i før,
ho var rustut og glømt, ho hadde ikkje noko
med dem.
    </p>
    <p>
     Sjøen gjekk heilt op til foten av henne, der
det var ein liten knaus aa staa paa, og baara
slo høgt oppetter dem. Det var lukka at sjølve
sjøborden ikkje gjekk paa her, for da hadde
han sopa reint.
    </p>
    <p>
     sjøbórden dvs. tungalda, havbaara
    </p>
    <p>
     - Kor lenge skal vi sitte her tru? sa
Harald.
    </p>
    <p>
     - Ja... Det var no eit kaldt og fugtig
lossement. Og folk er det vel ikkje aa sjaa.
    </p>
    <p>
     Aa nei; dei plar ikkje ha det med det; i
slike stunder.
    </p>
    <p>
     Dei sat lenge, lenge. Dei fraus saa dei
kunde døy av det, og dei vart saa trøytte dei
orka knapt aa halde seg fast. Sjøen flødde, og
stormen vart heller friskare, saa det var altfor
berrsynt at her berga dei ikkje natta over. Den
eine glufsingen grovare enn den andre slo over
dem.
    </p>
    <p>
     - Eg maa seie eg likar meg kleint, sa Harald,
han var saa valen om munnen, han kunde
knapt faa sagt orde.
    </p>
    <p>
     Ola svara ikkje før om ei lang stund; det
kom som ein flir:
    </p>
    <pb n="204"/>
    <p>
     - Du har vel ikkje - - prøvd aa krepere,
du heller?
    </p>
    <p>
     Harald sputta salte utor munnen, heldt seg
fast med føtene og slo hendene.
    </p>
    <p>
     - Nei, tvi vøre! Eg har vore merkelig saa
- - fri det. Hittil.
    </p>
    <p>
     Og dei plagdes lenge utan aa mæle eit ord.
Den eine heldt i den andre med han fekk lea
litt paa seg eller slaa hendene. Saa prøvde dei
aa rope. Dei sette i samstundes, og song ut alt
dei vann. Det gav i minsto varme.
    </p>
    <p>
     Lenger utpaa kvelden sa Ola:
    </p>
    <p>
     - Det skulde ikkje smake saa verst - -
aa sleppe seg no.
    </p>
    <p>
     Harald hadde staatt og kjent paa det same,
men han svara ikkje. Han tenkte paa det eine
etter det andre som han var glad i, paa Kaare
og paa Nanna og paa alle baatane han skulde
ha bygd. Det hadde mist farga, det gav ingen
livshug eller varme meir; han kunde saa gladelig
ha slept seg. Han visste berre det var ulovlig.
    </p>
    <p>
     - Ulovlig, Ola, for ein vaksen kar! ropte
han. - Stygt!
    </p>
    <p>
     Det gjekk lange stunder. Kvelden vart meir
og meir graa og ødslig, og fjorden søya vilt
som ein foss omkring dem. Ola kremta opp
maale og snudde seg til Harald:
    </p>
    <p>
     - Om ein av oss - skulde komma ifraa
det her - - - saa faar du helse Sara ifraa meg.
- - Du maa seie henne det - - at det gjorde
aldri det grand - - at ho brydde seg meir om
     <pb n="205"/>
     deg enn om meg. Han saag Harald inn i andlete,
han gjorde det lognt og alvorsamt: - Sei henne
det. I fraa meg. - - Ja nei, eg tenker ikkje paa
aa sleppe meg, men - -
    </p>
    <p>
     Harald nikka. Han hadde aldri halde av
Ola som ein ven. Had de aldri faatt tak i han
slik. Men no kunde han ha gjort mykje for aa
berge han levande i land,
    </p>
    <p>
     Døden kom nærmare og nærmare. Det var
ein kald mann aa møtast med. Han kunde gjerne
ha drygd litt.
    </p>
    <p>
     Livshugen kom opp i Harald ein gong til,
loga til vêrs i ein brennande saknad og synte
fram live som eit skinande paradis: der var
Nanna, som sat og venta han, der var Kaare,
som gjekk og kalla henne mor, der var stua
deira, der var baatane og han Ola og heile framtida;
og der saag han ho Sara, som han ikkje
hadde fare fram mildt med, og som han skulde
ha gjort eitkvart godt om han fekk leva. Han
maalte lengda innover til nærmaste odden enda
ein gong, vilde ta etter magta si og hive seg i
veg; men saa var han tom for magt, tom saa
han kunde ha graate. Han tok bedre tak i støtta,
og beit i hop tennene.
    </p>
    <p>
     - Ho skulde no vel - - gaa, denne natta
òg, sa han til Ola.
    </p>
    <p>
     Ola smilte, som eit barn ein er snild med.
    </p>
    <p>
     - - - Sara og Nanna stod ute paa bakken
i Engdalsvika og saag etter dem, da baaten
gjekk full. Baaten hadde dei elles ikkje set noko
     <pb n="206"/>
     større til, berre segla, men no vart dei òg saa
rare, saa slakke og vanskapte, og saa fór han
unna vinden.
    </p>
    <p>
     - Kva er det der for noko? sa Sara og
saag paa Nanna, som stod og beit sig i leppa.
    </p>
    <p>
     - Dei maatte vel gi seg lel, og halde unna.
Dei fekk ein sjø, sa ho og gjekk inn, da dei
ikkje var aa sjaa for Nausthaugen lenger.
    </p>
    <p>
     Sara kom etter inn. Ho saag ivrig paa
Nanna, som ikkje var saa lite bleik. Nanna
gjorde seg ein sving inni stua, saag som snarast
paa Sara med oppspilte auga og ihopbiten munn,
ho tok tungt etter pusten, vart rød og gjekk
ut att, med Sara tett i hælane.
    </p>
    <p>
     - Kor skal du no, Nanna?
    </p>
    <p>
     - Eg vil sjaa bortpaa Nausthaugen. Om eg
ser noko meir til dem.
    </p>
    <p>
     Dei gjekk side om side, fort og utan aa seie
eit ord.
    </p>
    <p>
     Det var grov storm. Husa stod og krøkte
seg og stridde imot. Skogen vart strigla saa
han sukka.
    </p>
    <p>
     Der var ikkje noko aa sjaa. Berre fjorden,
som frøste kvitt og naadelaust, og strendene, der
baara braut oppetter graae berge.
    </p>
    <p>
     - Nei nei, sa Nanna. - Det kan no hende
dei har vunne seg over fjorden alt.
    </p>
    <p>
     Sara vart bleik og storøygd da Nanna sa det.
Dei stod litt enno, og saa bynte dei aa gaa ned
att. Der vegen var brattast, heldt dei einannan
     <pb n="207"/>
     i hendene. Saa persa dei seg fram imot stormen
og sleit seg heim; og Sara vart med inn.
    </p>
    <p>
     - Du er saa bleik, Nanna, er du rædd?
    </p>
    <p>
     Nanna svarte ikkje.
    </p>
    <p>
     - Det skal du ikkje bry deg om aa vera.
Du skal sjaa, i morgo har vi dem her igjen.
    </p>
    <p>
     Sara sette seg opp paa kjøkenbenken, sat
og dingla med føtene og var likeglad.
    </p>
    <p>
     - Men er du verkelig rædd da, Nanna? Uff, du
maa ikkje vera det, eg faar saa vondt, - ho tok
seg for bringa. - Men.... Ho sat og saag paa
Nanna, som gjekk til og fraa, og auga vart meir
og meir blanke. - Men det er det, at du er nygift
du. Og har Harald aa vente paa. Aa, men
eg snakkar saa mykje vas!
    </p>
    <p>
     Ho hoppa ned av benken, stod litt og saag
utgjenom vindauge, og saa gjekk ho.
    </p>
    <p>
     Ein times tid etter var ho dernede att.
    </p>
    <p>
     - Har du graate, Nanna? seier ho. - Aa,
du skal ikkje negte, eg ser det. Aa ja, eg er
saa rædd, Anton har telefonert baade til Nesland
og til Kjølset, og dei har ikkje set noko til
dem, - eg kan ikkje skjønna slikt?
    </p>
    <p>
     Enno var ikkje Nanna rettelig bleik. Ho
stelte i stand kveldsmaten, og saa fekk ho Kaare
til sengs. Sara saag ho ikkje etter. - Ho pusla
lenge med eit og anna inni stua, og saa gjekk
ho bort til vindauge imot sjøen og vart staaande
der. Det var seine kvelden alt. Klokka ho pikka,
men tida stod still.
    </p>
    <p>
     Best Nanna stod, hadde ho hendene til Sara
     <pb n="208"/>
     paa seg, dei kom attanfraa og klemte henne over
auga og kinn. Dei var mjuke, men kalde, og det
kjentes som dei skalv. Blode i andlete fór unna
dem, det straala iskaldt baade hit og dit. Dei
snudde henne rundt med magt, og Sara saag
henne inn i auga:
    </p>
    <p>
     - No har du mist 'n Harald, Nanna. Skjønnar
du ikkje det?
    </p>
    <p>
     Nanna sleit seg laus og snudde seg bort att.
Enno ei stund heldt ho seg, men saa tok graaten
magta ifraa henne, ryggen krøktes og krøktes,
armane vart slakke som paa vengskoten fugl;
men ho gret stilt og lognt, for seg sjøl.
    </p>
    <p>
     Sara stod bak henne og saag paa.
    </p>
    <p>
     - Nei, det smakar ikkje godt. Det riv saa
ulukkelig, saa meiningslaust, ikkje sant? Men du
skulde ikkje graate - eg lo berre eg. For eg
har òg mist 'n Harald eingong. Eg har mist han
kvar dag i mange aar. - - Og saa han Ola,
herregud, at eg skulde miste han òg, - kvifor
skulde det ikkje vera nok enno? Kan du fortele
meg det, Nanna?
    </p>
    <p>
     Ho tok omkring Nanna, la hovude hennar
inntil seg og tørka taarane:
    </p>
    <p>
     - Vi to, Nanna! Vi to, vi... Lat oss ikkje
graate. Kjem dei heim meir - - saa skal eg gi
deg han Harald, eg skal unne deg han av alt
mitt hjarte, eg skal rive - -
    </p>
    <p>
     Det tok i døra. Det var Jakob som stakk
hovude inn:
    </p>
    <p>
     - No maa de sjaa ut! Dermed fór han.
    </p>
    <pb n="209"/>
    <p>
     Sara var den første til aa sjaa utgjenom
glase. Ho klemte Nanna over fingrane, saa dei
reint døde bort:
    </p>
    <p>
     - Kan du ikkje sjaa ut da, Nanna!
    </p>
    <p>
     - Nei men - det er da tre mann? Og ikkje
er det baaten deira heller.
    </p>
    <p>
     Sara gir ein kvink ifraa seg og er paa veg
til aa sige i hop; men Nanna tek henne i armen.
    </p>
    <p>
     - Gudskjelov, der ser eg 'n Harald lel!
seier ho og ler høgt. - Der er 'n Ola òg. Bevare-
meg, kor dei ror! Dei er visst blaute som
kraakungar!
    </p>
    <p>
     Ho svintar til kjøkene, flekker av litt never
og gjer opp varme, og saa svingar ho kjelen
over.
    </p>
    <p>
     - Saa, no gaar vi, seier ho og ser etter Sara.
    </p>
    <p>
     Ho kjem stiv som ei støtte, med auga paa Nanna.
    </p>
    <p>
     - Du fekk han att, du. Stakars lita òg. Ja,
du skal ha han du, ser du. Du og ikkje eg. No
har eg da far til barne mitt - det er eg glad for.
    </p>
    <p>
     Dei skyndte seg nedover til sjøen; dei heldt
einannan i hendene og smaasprang.
    </p>
    <p>
     --- Harald saag paa Ola, da dei kom,
og blunka sylfint til han. Ola greidde ivrig med
kallen som hadde skyssa dem, og hadde ikkje
tanke for anna.
    </p>
    <p>
     - Kjem de verkelig da, i dette vêre? Det
var Nanna som førte orde.
    </p>
    <p>
     - Ser i alle fall slik ut, sa Ola.
    </p>
    <pb n="210"/>
    <p>
     - Vi trudde de hadde gaatt reint i bare,
vi, - vi tok til og vart rædde.
    </p>
    <p>
     - Aa nei, det er som han Andreas Paalsnese
seier: det er inga sak aa vera heldig naar
ein har lukka med seg.
    </p>
    <p>
     Det fall av seg sjøl, at Sara og Ola vart
med inn nedi Vika.
    </p>
    <p>
     Harald gjekk og dreiv paa golve og saag
snart paa dem og snart ut i vêre; han smilte
over heile det brune skrinne andlete og strauk
ivrig haare opp or panna.
    </p>
    <p>
     - Eg er jamenn glad eg er heime, murra
han, halvt forundra, hørtes det for. - For rettno
kan eg ta til. Rettno kan eg gaa i gang, san!
    </p>
    <p>
     Dei saag paa han alle tre, og Nanna bynte
aa le saa smaatt:
    </p>
    <p>
     - Kva er det for noko du vil ta til med
no att?
    </p>
    <p>
     - Du skal ikkje flire aat meg, Nanna; det
er ikkje høvelig at kona ler aat mannen sin,
- hugs paa kva presten sa til deg her om
dagen!
    </p>
    <p>
     Han gjekk bort til henne, tok omkring hovude
hennar og vilde kysse henne midt framfor
dei andre.
    </p>
    <p>
     Ho spurte om han var forstyrra, vreid seg
unna og kom seg laus. Ho rømte til kjøkene.
Harald saag etter henne og snudde seg til dei andre:
    </p>
    <p>
     - Er ho ikkje trivelig, trolle?
    </p>
    <p>
     Ho tok til aa bera inn mat, og Sara bad
     <pb n="211"/>
     om aa faa hjelpe til; ho gav Ola ein klask over
handa i det same ho strauk framom han.
    </p>
    <p>
     Harald stod litt og lo til Ola, som saag paa
snei bort over golve etter henne:
    </p>
    <p>
     - Ferdig med det, Ola! - - Det er som
eg seier, det, at rettno kan eg ta til. Det har
vore saa mykje hefte, eg har aldri vore fri aa
kalle, - og eg kan saa lite gjera, naar det ikkje
er som det skal omkring meg. No er vi liksom
ferdig. No byner vi paa. Han stod ei stund og
saag ned, kjente etter inne i seg; saa retta han
seg opp: - Nei, det er sant det; eg har ikkje
vore fri mann. Traassig ja, men ikkje fri. He!
her gjekk eg forlatemeg og var rædd! Det kom
saa for meg, at eg alt var ferdig. Naar det var
i ordning med allting, naar eg hadde ho Nanna,
og du ho Sara, og baatbygginga og garsbruke
gjekk som det skulde, saa vart det dauvatne og
lange dagar; eg syntes alt eg var midt oppi det
og la meg for og sov. Aa nei, san, det staar
ikkje paa. Du verden, kor vi skal bygge, Ola,
store beist til baatar, baatar saa lange som evigheita!
Vi skal leige folk og drive som karar,
ikkje sant? Jøss, du er einig først du faar snudd
deg. - Du baat som seiler de norske fjeld! - -
- Kjem du i hug den talen eg gjorde i skyttarlage
i vinter, den natta paa dansen?
    </p>
    <p>
     - Ja men, den meinte du da visst ingenting
med?
    </p>
    <p>
     - Meinte? Nei, det har du rett i. Men no
meiner eg det. Aa, eg meiner alt mange ting,
     <pb n="212"/>
     vent berre, Ola! Kvifor skulde ikkje eg kunne
lære meg til aa styre bygda - tru om eg ikkje
skulde bli rettelig ram til det? Det kjennes slik.
Styre baat duger eg ikkje til, nei det er alvors
snakk det; men paa lande, paa tørt land, ser
du, der er eg ikkje for katten. - Kor brennande
rædd eg var, da vi slarka over fjorden med
baaten halvfull! Sea gjekk det over; men sjøen
og eg, vi høver ikkje i hop.
    </p>
    <p>
     Nanna og Sara kom inn. Maten var ferdig.
Men med dei fekk seg mat, vilde kvinnfolka ha
greie paa korles det hadde gaatt for seg paa
sjøen; dei vilde ikkje vente lenger no.
    </p>
    <p>
     - Ja, sa Harald og saag skamfull ut. - Vi
segla full baaten. Eg bar meg aat som ein hest,
- men eg skal aldri gjera det meir. Saa heldt
vi nedover fjorden til andre lande, - og stua
her ho stod og saag etter oss; lita og rødmaala
og venlig. Eg trudde knapt eg kom att til henne
meir. Saa sat vi og heldt i Støtta ei stund, og
saa kom det ein tømmerstokk rekande, og han
vart vi med. Vi kom til Neslandsaune, og mannen
der vart med og skyssa oss heim. Stormen
hadde alt git seg noko, og vi hadde livda av
lande for det meste.
    </p>
    <p>
     Det var stilt i stua, da dei to skulde til aa
gaa. Det laag som ei høgtid over dem.
    </p>
    <p>
     Da dei hadde gaatt, tok Harald fela og spelte
litt, nokre gamle smaa visestubbar.
    </p>
    <p>
     - Du Nanna, sa han og saag paa henne.
     <pb n="213"/>
     - Veit du kven eg tenker paa i kveld? Paa
Petra.
    </p>
    <p>
     Det gode vakre andlete hennar smilte lukkelig
til han:
    </p>
    <p>
     - Det gjer eg òg.
    </p>
    <p>
     - Eg visste det. For ho er liksom her i
stua i kveld. Ho er her støtt naar vi er glade,
synes eg. - Og han Kaare, han søv?
    </p>
    <p>
     - Ja, han sovna paa vedkassa i kjøkene.
Han har vore saa snild i heile dag; - ja, han
maatte no ha litt ris paa føremiddagen, men.
    </p>
    <p>
     - Og det maatte du greie med?
    </p>
    <p>
     - Det var vel ikkje anna raad.
    </p>
    <p>
     Dei reiste seg og gjekk ut i kammerse og
saag til han. Dei stod og heldt einannan i hendene
og saag paa han, der han laag og sov med
armane utslegne og eine foten fram unna teppene.
    </p>
    <p>
     - - - Det hadde gaatt saa uventande godt
utpaa Støtta. Best dei stod og blaaheldt seg,
vart Ola vâr noko bortpaa baara, han vart
staaande og gapa saa rart. Det kom ein stor
tømmerstok drivande ned imot dem. Han velta
seg lystig i baara, synte gule render etter øksedraga
langsmed sida; han var saa tør, ein kunde
høre kor det song i han om han fekk ein av
øksehammaren. Ola ser paa Harald med eit nytt
andlet:
    </p>
    <p>
     - Naar nøda er størst - -
    </p>
    <p>
     - saa bli ho ikkje større, høgg Harald
frami.
    </p>
    <pb n="214"/>
    <p>
     Dermed kjem han kilande tett framom dem,
dei hiver seg uti og hukar seg fast, og saa ber
det i dansinga innetter. Naar dei styrte litt med
han, saa fann han vegen sjøl, sa Ola, og han
smatt inn i ei vik ikkje langt fraa folk.
    </p>
    <p>
     Dei fekk seg noko varmt i kroppen, sa nei
takk til alt anna, og plaga mannen til aa vera
med og skysse dem heim.
    </p>
    <p>
     Gleda grodde i Harald, og magta voks i
han og vart til ein sterk, trygg vilje! Alt han
hadde levd hittil var som stroke av han; eller
han stod paa det, slik kom det for han ofte, og
no skulde dei staa godt, dei som vilde staa han
imot. Han hadde vore høgare oppe - og djupare
nede - enn dei andre, og enda var han saa ung,
yngre enn dei alle til saman, og han kunde vekse
dit han vilde. Han merka kor det grodde i han,
alt han festa tanken paa.
    </p>
    <p>
     Ja ha, sa han og saag framfor seg. Der er
no den tingen, og der er den; dei er til for mi
skyld, og rettno kjem eg.
    </p>
    <p>
     Og rundt omkring han var lande. Det var
der paa ein annan maate enn før. Han hørte det
meir enn han saag det. Han hørte dem, fjella,
kor dei stod der omkring han, stod ende opp i
soldagen og levde, det eine graablaatt i leten, det
andre graabrunt eller graatt: skugge i rindane,
sol over rabbane, nuten høgt og allvitande opp
i den solblaa æva. Og der laag myrane innetter,
     <pb n="215"/>
     som ein djup og levande tone, og der gjekk
fjorden og pusla, gjekk og kviskra ved stranda,
gjekk og glittra i solskine og glømte seg bort.
- Det maatte det vera dei kalla fedrelande. Her
var det ein sleit og svalt og vona det beste,
her dansa ein og drakk ein og vart eit anna
menneske aar for aar. Og da var det sanning
i dei orda dei fór med, at dei elska dette lande.
Jamvel han, saa kunde han vera med og seie det.
    </p>
    <p>
     Nanna gjekk og saag paa han og smilte ein
ørliten smil. Tale til han var ikkje verdt, naar
han tagde paa denne maaten. Han var rolig
som berge. Kom han til aa stane framfor henne
eingong, lo han gjerne litt og tok etter henne:
- Det er det, ser du, eg gaar og tenker paa
eit eller anna. - Du! sa han ein dagen han vart
vâr henne, - korles trur du det tek seg ut aa
vera gift med ein ordførar? Eller med ein stortingsmann?
Nei, gjenta mi, du skulde ikkje
blaase til det. Du skal bli mor til mange stortingsmannsborn
du, ser du. Ein eller annan
søndagen frampaa somaren skal eg halde ein
stor tale. Kva om, seier du. Ja; eg faar no
sjaa og kjenne. Eg har baade eitt og anna eg
skulde ha sagt. Før, ser du, da var det berre
ungdommen som grasserte i meg da; eg var
glad fordi eg var ung og sterk, og saa var eg
rasande for det eg ikkje hadde noko aa seie
som var sant; eg trudde dei hadde snakka forderva
all ting for meg. Men, eg var no sterkare
enn som saa.
    </p>
    <pb n="216"/>
    <p>
     Nanna lo ikkje til han lenger.
    </p>
    <p>
     Stund og anna vart han sittande inne og
tok seg ikkje til med noko. - Undrast paa eg,
sa han.
    </p>
    <p>
     - Klem berre paa med det du, sa Nanna.
    </p>
    <p>
     Han beit seg gjerne i leppa, fann huva si
og gjekk ut.
    </p>
    <p>
     - Det var berre han Ola, sa han ein dagen.
    </p>
    <p>
     - Tru om han ikkje kjem snart? Kjem og vil
vera med meg i dette eg tenker paa, aa laane
pengar og drive baatbygginga som vaksefolk?
Han gaar og dreg seg, det er armelig nok han
tør sjaa paa meg. Han er velberga mann no
att, ser du; dokteren redda ikkje unna saa faa
skillingane, og han sjøl med. Aa ja, san; han
kjem vel.
    </p>
    <p>
     - Knapt nok, meinte Nanna.
    </p>
    <p>
     - Kvifor det?
    </p>
    <p>
     - Nei, eg veit ikkje eg. Det er ikkje sagt
Sara bryd seg om det. Det kjem for meg at ho
vil flytte herifraa, sele garen og fara sin veg. -
- Den kvelden her, da de var ute og gjorde
denne sjøreisa, - da de kom att: eg glømmer
aldri auga hennar. Eg trur det var saavidt live
hang i henne.
    </p>
    <p>
     Nanna saag fast paa han, og han maatte
slaa auga ned ein sekund.
    </p>
    <p>
     - Synes du det er aa vente ho vil vera her,
naar det er slik?
    </p>
    <p>
     - Nei, det er saa det men. Men eg trur no
han vinn lel, eg. Eg synes dei ser ut som forlova
     <pb n="217"/>
     folk no om dagen; det er visst som det
skal imillom dem. Ja ja, lat dem flytte, - det
er saa yndig at følges ad -; berre dei ikkje
flytter kvar sin veg saa. - - Nei, men det er
det, ser du, vesle gjenta mi - - han reiste seg
og kom bortaat borde til henne, han lo med eit
underlig lyst alvor, og ruska haare opp utor
andlete - - det er berre det som er, at han
kan gjera plent som han vil for meg! Eg - skal
vel alltid komma meg paa flott sjøl eg. Og da
saa - - var det rart om eg ikkje hadde han
her snart.
    </p>
    <p>
     Dermed slo han i borde, saa rutone skrallra
og Nanna hoppa og vart kritande bleik; merke
etter knokane hans sat djupt i veden.
    </p>
    <p>
     - Nei, men Harald!
    </p>
    <p>
     - Ja ja ja. Men herregud, det er saa lenge
no sea eg var saa ung og galen - det var trøysamt
aa kjenne att seg fraa gamle dagar. Kom
saa tek vi oss ein snur!
    </p>
    <p>
     Ho dansa nokre sving med han; men ho
tok snart til og bad for seg, - ho taalte det ikkje.
    </p>
    <p>
     - Nei, guvelsign-deg! det er sant, det er
slik med deg. Det er statsraaden som grasserer i deg.
    </p>
    <p>
     Han kyste henne varsamt og gjekk ut til
arbeide sitt.
    </p>
   </div>
   <div type="chapter">
    <p>
     Sola skjein og fjorden blikka, og nedi Engdalsnauste
hamra det lukkelig og song inn imillom;
det var ein varm og vakker dag, og slike hadde
det alt vore mange av.
    </p>
    <p>
     Harald og Ola tørka sveitten og trøsta seg
med at det var heitare under Ækvator, og at naar
det var paa det verste saa vart det ikkje verre.
Det lugta sterkt av tjæra og sjø, og av og til
kom ei baare av skogluft inn til dem, av barnaal
og ungt lauv.
    </p>
    <p>
     - Du hadde garkjøpar i gaar? seier Harald.
    </p>
    <p>
     - Ja, eg hadde da det, - Ola saag paa
Harald, men han dreiv paa og bora og sigta og
var ikkje aa faa tak i. - Eg faar no vel gi meg,
eg. Sjøl veit om eg ikkje - gjer rett i det, denne
gongen. Han sukka og tok verktye att.
    </p>
    <p>
     Harald saag ikkje opp, men han mumla
noko om, at det trudde han òg.
    </p>
    <p>
     Kaare gjekk nedi fjæra eit stykke utfor
nauste og saag etter flyndreungar. Han var berrføtt
og hadde bretta buksa godt opp, saa han
kunde ro fiske langt utover grunnvatne. Sjøen
     <pb n="219"/>
     kjælte kring leggene, og sandbotnen kitla han
under føtene liksom det var noko levande han
trødde paa.
    </p>
    <p>
     Sara sat i ospeholte nedpaa reina og smaatt
sauma og smaatt leika med gjentungen sin.
Nanna var oppover til henne ein liten tur; men
det vart ingen prat millom dem, og saa syntes
Nanna ho fekk heller sjaa ned til husstelle sitt;
- ho var heit av varmen, men sprang heller enn
ho gjekk.
    </p>
    <p>
     Og sola ho skjein, og dagen straala. Det
var sist i juni, og blommane farga vollen, og
lauvskogen klædde lia, og smaabjørka stod ute
i myra og lo, løfte litt paa det grønne og synte
ein liten kvit og krokut legg. Og alle fuglane
song enno. Heile lia var overgrodd med fuglekvitter
no mod kvelden, fine tonetraadar vov
seg tett i tett bortgjenom lufta; men maaltrosten
song over det alt saman, han heldt seg høgt
ovanpaa dei andre, lokka med sterke glade tonar,
heile skogen og sommaren aatte han, for han var
sjøl saa sterk og glad.
    </p>
    <p>
     To kvite fivreld leikte i lufta, jaga kvarandre
i ring og sving, hoppa og flagra opp og opp.
Dei lyste blaalig mot den mørkgrønne skogen;
dei skjein kvitt i sola mot himmelblaanaden. Sara
var med dem lenge med auga, heilt til ho mista
dem. Da vart ho sittande og stirre ut i blaae
lufta, langt, langt bortom alle fjella. Etterpaa
saag ho ned og vart vâr blommevollen, han
hadde faatt ein ny og djupare let, han laag der
     <pb n="220"/>
     tett framfor henne og saag opp med soløy og
blaabjølle og mjukt grønt gras.
    </p>
    <p>
     Best det var skvatt ho opp: det ropte saa
kvast og sterkt fraa nauste. Det var Harald.
    </p>
    <p>
     - Kaare! ropte han. - Kaare!
    </p>
    <p>
     - Ja?
    </p>
    <p>
     Gutungen hadde vadd saa langt ut over
leira som han kunde for buksa, han svara, men
hogg ivrig ned i vatne etter ein flyndreunge.
    </p>
    <p>
     - Kom paa land straks!
    </p>
    <p>
     Det svara han ikkje paa. Han tok eit varsamt
steg fram og kjørte handa nedi paa nytt,
men hadde ikkje lukka med seg. Faren ropte
saa det ljoma i berghammaren paa andre sida
vaagen:
    </p>
    <p>
     - Kom paa land, hører du, hell saa faar
du juling!
    </p>
    <p>
     Da ser vesle gutpaaken hitover, legg litt paa
hovude og ler:
    </p>
    <p>
     "Kom paa land, Harald, saa faar æ bank
dæ! Kjem du ikkj straks saa har æ ikkj tia!"
    </p>
    <p>
     Det var eit herm dei hadde etter klokkaren,
far til Harald. Harald var smaagut og fór og
rodde i ein baat han stal, og gamlingen var
streng i munnen. Ventelig hadde Harald fortalt
det sjøl til Kaare, og no fekk han det att saa
godt vesle treaars nabben var godfor aa greie
det. Ola lo høgt nedi nauste, og Sara maatte
le med; Harald lo visst han òg, men han gjekk
bort og fann seg eit ris. Saa stod han still og
venta. Guten tok til med sitt. Da spendte Harald
     <pb n="221"/>
     av seg skone og bynte aa dra av seg sokkane.
Guten glytta attover, saag kva som laga seg
til, og la enda eit brett paa buksa. Han vilde
lenger ut, saa han kunde vera kvitt faren ei
stund.
    </p>
    <p>
     Da glett han, misser fotfeste og gaar under,
kjem opp straks etter og rek med elvestraumen.
    </p>
    <p>
     Harald riv av seg klædane i ein fart og
spring utover, men guten er alt langt uti straumen.
Han baskar og fegtar med armar og bein, det
er som ei slags symjing, og han held seg oppe
reint utrulig, men det ber ut i vaagen med han.
    </p>
    <p>
     Sara tek gjentungen sin og spring ned til
Nanna, som staar ute paa bakken.
    </p>
    <p>
     Harald skyt i veg som ein stor gulkvit fisk
gjenom vatne, men før han naar fram vil det
vera for seint. - Jorda er vond aa staa paa for
den som skal sjaa til.
    </p>
    <p>
     Men før dei veit korles det har gaatt til,
krabbar guten seg opp og staar, midt ute i vatne.
    </p>
    <p>
     - Skjere, seier Nanna. - Jamenn har han
faatt klønt seg fast der.
    </p>
    <p>
     Der laag ein bergrygg midt i elvefare, saavidt
at fjæra sjø gjekk over det, og der hadde
han raakt paa grunn og bite seg fast. - Ja ja,
sa dei sea, Kaare var no òg saa stor og sterk
som ein femaaring.
    </p>
    <p>
     No var Harald der òg. Han stod og heldt
guten. Men kva var det han tok seg til med?
Han la guten over knea, dei trudde det var for
aa faa vatne utor han, men saa knepte han ned
     <pb n="222"/>
     buksa paa han og gav seg til aa denge han med
bjørkerise han hadde teke med seg. Ikkje eit
par smaa snertar, nei, det vart eit stridregn med
pisk som kunde ha mykt ein vaksen ein. To
gonger linna han paa litt og spurte seg for.
Ikkje eit ord var det aa faa av Kaare. Siste
salva var langvarig og tung, og da endelig gav
han seg og lova bedring. Han knepte paa seg
buksa sjøl og puska vekk ein taare som lurte
seg fram, saa slengte faren han paa ryggen og
la paa vatne att.
    </p>
    <p>
     Han kom paa tvert over straumen, med
lange tak, lemmene spente seg ut og drog seg
saman i ein stø og trassig takt; dei trøytna ikkje i
vatne, dei slo seg fram og fram i eit ovmaal
av magt og glede. Elvestraumen gjekk med
svulne rygger og smaa kvervlar, ein vond vilje,
og fekk han Harald og guten utfor øyra før dei
tok land, var det umulig sea, der stranda skraadde
tvert sørover.
    </p>
    <p>
     Ola hogg i færingen innved nauste og kjørte
han ut aaleine. Nanna og Sara stod side om
side og tagde.
    </p>
    <p>
     Men Harald heldt takten sin og la meir og
meir magt i for kvart take, det saag ut som
heile den lange velskapte kroppen lo i vatne.
Han tok land beint nedfor der dei stod, og vart
borte for dem under bakken; og Ola gjekk bortover
med klædane hans.
    </p>
    <p>
     Da snudde Sara seg til Nanna, tok henne
over armen og var eldande rød i andlete. Etterpaa
     <pb n="223"/>
     vart ho naableik. Nanna saag skræmt paa
henne. Saa livlaust eit andlet og saa stive auga
var det første gongen ho saag hoss eit levande
menneske; og take i armen hennar klemte saa
det gjorde vondt. Men saa smilte Sara og tok
omkring hovude hennar og kviskra:
    </p>
    <p>
     - Nanna! Nanna! Eg maa reise, Nanna!
Du fekk han att denne gongen òg du. Eg reiser
straks!
    </p>
    <p>
     Karane kom opp bakken og sette seg i grase
attmed dei to som stod og venta. Sara var heilt
ut rolig no. Det sila utor buksebaken til Kaare
enno, og haare laag klistra nedetter andlete i
vaate tavser; han styrte stinn framom dei to
kvinnfolka og vilde inn, han smilte frimodig til
dem, ei for ei:
    </p>
    <p>
     - Eg berga meg no sjøl!
    </p>
    <p>
     Nanna skulde til aa bli med han inn for aa
skifte klæda paa han. Da sa Sara:
    </p>
    <p>
     - Eg har sagt med Nanna eg, med vi stod
her, at det bli ikkje saa vi flyttar herifraa. Eg
har mista hugen til det.
    </p>
    <p>
     Nanna vart staaande med halvopen munnen
og sjaa paa henne. Ho skulde ha sagt noko,
men det vart berre eit lite kvævt:
    </p>
    <p>
     - Nei, men - - -?
    </p>
    <p>
     - Ja, ikkje sant, Nanna? og saa tykte vi
det, at de kan slaa dykk i hop da, de to baatbyggarane,
og legge i veg med det der som
skal bli saa storveges. Nanna og eg, vi skal i
det minste ikkje vera paa tvert for dykk. Klem
     <pb n="224"/>
     til, de. Hm? De ser saa ulukkelige ut? Er no
dette òg saa ille aa høre?
    </p>
    <p>
     Harald hadde lege paa ryggen i grase med
andlete beint imot sola. No snudde han seg til
Ola og reiste seg opp paa aalbogen. Ikkje var
der forundring og ikkje var der glede aa sjaa i
andlete hans, det var beinbert og brunt, ope og
vakkert som vanlig, men ei gaate likevel.
    </p>
    <p>
     Ola hadde set som i angst paa Sara først,
men etterkvart tina han opp til ein brei og uviss
smil, slo auga ned for baade Harald og dei andre,
og mumla med seg sjøl:
    </p>
    <p>
     - Ja ja. Det hørtes ikkje stygt, det der.
    </p>
    <p>
     Nanna og Sara gjekk inn, og dei to karane
laag og retta seg i sola. Ola kremta seg opp att.
Han saag paa Harald, men var heilt alvorsam:
    </p>
    <p>
     - Der ser du. Det er inga sak aa vera
heldig nei, naar ein har lukka med seg.
    </p>
   </div>
  </body>
 </text>
</TEI>