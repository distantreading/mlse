 
Utanfor, i Vest, bryt Have paa mot ei sju Milir lang laag Sandstrand. 
Det er sjølve Have. Nordhave breidt og fritt, ukløyvt og utøymt, endelaust. 
Svartgrønt og salt kjem det i veldig Rulling veltande inn or dei vestlege 
Himlar, drivi av Storstormane fraa Nordisen og Kanalen, køyrande sine fakskvite 
Brimhestar fram or Havskodda, so Skumskavlen stend, durande sin djupe Æveheims 
Orgetone fraa dei ytste Avgrunnar. So støyper det seg mot Strandi og krasar seg 
sund i kvit Foss, med Dunk og Dỳn og lange Brak, døyande burt i døyvt 
Dunder. 
Upp fraa den laage Sandstrandi tøygjer seg eit armt, graatt Land med lyngbrune 
Bakkar og bleike Myrar, yvi-saatt med Kampestein, trelaust og berrt; avstengt 
mot Aust med ein lang, laag Fjellgard. Endelaus synest den nakne Hei. Men her og 
der blaanar ei einsleg Tjønn, som ligg og gror att, eller eit stort stilt Vatn. 
Her 
susar Vinden Dag og Natt. Og Graa-vêre ligg laagt yver 
Viddi, der Haren rømer fraa Stein til Stein og allslags brun og spettut og vill 
Fugl ligg i løynde Reir og blinkar og blundar. 
Yvi det heile spanar Himilen seg vid og graa, fraa Fjellgarden til Havs og so 
vidt ein ser, – det einaste ljose yvi Tilvære. Den hev ein for Augo kvar 
ein gjeng. Full av Skyir og Storm heng han mest alltid. Stundom sig han aat 
Jordi og sveiper Lande i Regn og Skodd som i ein Duk. Og det rigner og rigner 
til Lande fløymer. 
Her og der uppetter Bakkar og Rés kryp laage Hus ihop i Smaakrullar som 
søkjande Livd. I den tette Lufti hildrar dei seg halvt burt, sveiper seg i 
Torvrøyk og Havdis som i ein Draum; stengde og stille ligg dei burtetter Viddine 
som Tusseheimar. Rundt Husi skimtar det fram bleike grøne Flekkir av Aaker og 
Eng som Øyar i Lyngviddi; kvar Bìte og kvar Lepp er avstengd og innlødd 
med Steingjerde som lange Røysir. 
I desse Heimane bur Folke. 
Det er eit sterkt, tungt Folk, som grev seg gjenom Live med Gruvling og Slit, 
putlar med Jordi og granskar Skrifti, piner Korn av Aur'en og Von av sine 
Draumar, trur paa Skjelingen og trøyster seg til Gud. 
Kald og roleg laag Haustdagen yvi Hav og Land. Det leid imot Kvelden. 
Himilen var graaslørd, Soli burte attum Tòkebakken i Vest; her og der laag 
lange blaae Strimeskyir og kvilte. 
Det hadde blaasi i Dag, men var avstilna att, som ofte mot Kvelden. Det var stilt 
so ein kunde høyre sitt eige Andedrag. 
Myrkningi kom sigande blaa og kald. Sus av Æar og Bekkir skar kvast gjenom Lufti. 
Høgt yvi Heiane siglde tvo store svarte Fuglar mot Vest. Langt inne i Nordaust 
mekra Røssegauken, kneggjande som ein Helhest. 
Det kvakk i han Enok Haave, der han skrangla ned Haalandsbakkane paa Bykjerra si. 
Denne Djevlelaatten i Kveldstilla høyrdest so fælsleg. «Høh, 
Brunko!» – best aa drive paa no. Det var enno eit godt Stykke 
heim. 
Han var i djupe Tankar, han Enok, og det solbrune Andlite saag med sine nedslegne 
Augo og eit pint Drag um Munnen urolegt og kvidefullt ut. Naar 
tru han vilde gjera Aalvor av dette? Kor lengi vilde han gaa her som ein 
Syndetræl og aldri faa Fred? Han hadde daa kje selt seg til Sattan paa 
Lìvetidi? – som Lars Danielsen sa i Uppbyggelsen sist. Og 
dessutan, Lìvetidi .... «Du Daare, i denne Nat kræve de din Sjæl 
af dig» ... kva vilde det daa nytte han, det vesle han kunde ha 
samla? 
Ikkje «samla» han noko heller. Snarare gjekk det den andre Vegen 
no. Arven hennar Anna var uppøydd paa dette Nybròte, og endaa var kje 
meir enn halve Aarvollen innlagd. So skrinn som Jordi der var, kunde det drygje 
lengi, fyrr dei Pengane kom att. Endaa godt so lengi den gamle Sylvstasen var 
att, og Gullringane; «ein var kje Fant so lengi der var Sylv paa 
Garden», som han Far jamt hadde sagt. Men no var Enok skuldig baade her 
og der, hjaa Kaupmannen for Varur, hjaa Simon Ramstad for ei Ku; han Hans, 
Drengen, skulde ha Pengar til Fiskje; og so var det Skattane som vaks og vaks 
... Det, ein skulde vende, var der lite aa faa fyri, men det, ein skulde ha att, 
var vitlaust dyrt; det vart so trongt og stengt paa alle Kantar, at ein kunde 
bli mest yvigjevin. Og Borni vaks til, og Sko og Klæde skulde dei hava ... 
Det var Velsigningi, som vanta. Der var kje Drygsle i nokon Ting, naar 
Gud ikkje var med. Det lønte seg kje i det timelege heller aa tena 
Hin-Mannen. 
Aa nei, nei. 
Den, som kunde vinne seg yvi og bli eit Gudsbarn. So kunde ein vera tryggare i 
det jordiske au. Ein kunde kaste si Sorg paa Herren, som hadde Umsut endaa for 
Ravneungar. Og som der stod i Forklaringi: «For hvem sørger Gud 
allermest? For sine troende Børn.» Og like eins: «Er der nogen 
Nytte ved at elske Gud? Ja, stor Nytte; thi vi vide, at alting tjener dem til 
Gode, som elske Gud.» Ja tenk aa hava Gud sjølv aa forlata seg paa. Tenk 
aa vera fri all Sut; faa Fred for all Otte, all Uro ... enno aldri i sitt Liv 
hadde Enok havt ein fullglad Dag. Det var ein Ufred han sjølv ikkje forstod, ein 
Knute for Bringa som aldri losna; alltid gjekk han som han skulde ha gjort noko 
vondt; som han skulde ha noko aa ræddast fyri; aldri var han trygg; aldri kunde 
han setja seg i Ro, ikkje i si eigi Stogu dessmeir; ja um han kunde tykkjast 
vera fornøgd au for ei Stund, i godt Lag eller i friskt Sjau – Uroi laag 
der inne og tærde likegodt; so det vart berre ei Utanpaa-Glede. Og han vart 
drìvin fraa det eine til det andre i eit Jag utan Stans; alt som var nytt 
døyvde for ei Stund, men berre for 
ei Stund; so kom Ufreden att, og 
han var like nære. Aa ja kva vilde han anna vente. Den som ikkje hadde Fred med 
Gud, han hadde det soleis. Det var kje Under at han var uroleg, so lengi kvar 
Stund som gjekk berre førde han nærare og nærare til Helvites Avgrunn. 
Merri stana so han mest datt framstupes; det bar mot Bakke att, og Brunko vilde 
hava'n av. Enok steig av Kjerra og gjekk Bakken. Det var ein godt 
mìdelshøg Mann, akselbreid og velvaksin; han var berleg aa sjaa og førde 
seg godt. Men Hovude bøygdest som under ei Tyngd, og Augo stirde mot Jordi mødde 
og fortenkte. 
Det hadde vorti so underleg stilt; og det myrkna og myrkna. Audsleg og tom var 
Verdi no. Ikkje ein Laat og ikkje eit Liv. Berre han og den brune Merri hans 
midt paa svartaste Heiî. «Aa ja, ja; Gud, ver hjaa oss ... naar 
det lid til Aften og Dagen hælder!» 
Dei var komne upp Bakken; han stana og sette seg paa att. Hyss ... var det so, 
tru? – Prrr. Han heldt Merri og lydde. Ja var det kje mest det han hadde 
tykt. Det hadde legi noko under. Det laag gjerne noko under, naar det vart so 
kurrt. «Soh! gaa no, Brunko», dreiv han paa; han lika seg 
ikkje. 
Gjenom den daudstille Lufti dura det upp eit Brak, eit tungt, kvævt Brak, som 
fyllte heile 
Kvelven. Det kom fraa allestad og inginstad, men helst 
fraa Nordvest, fraa det aude opne Hyrna der ute, der Lande tok Ende og Have stod 
paa, rullande beint inn or Skoddeheimane uppunder Nord-Isen. Det var som ein 
Marm i Lufti, ein lang, døyvd, durande Tone; Have koka upp fraa sine djupaste 
Grunnar og reiste seg som til den siste Strid; Rome skalv i Susing og Angest, i 
Rædsle for den komande Vreide og store Undergang, daa Verdi skal losne i sine 
Saumar og Jordi søkkje i Have, og Himilen rullast upp som ein Klædebunad. 
Det var Havbrak. 
Det maatte ha vori svære Uvêr ute i Have i Natt, freista Enok aa trøyste 
seg. Men han kunde kje døyve si Uro. «Solen skal slukne og Maanen blive 
som Blod ... og Havet og Vandbølgerne skulle bruse» ... Tenk, um 
Menniskens Søn kom no; um Himilen rivna med Bulder og Brak og den store Basunen 
glima fram med sin Toreskrell, so Gravine brast og dei Daude stod upp ... 
«Høh! gaa no, Brunko!» Han peiste paa med Taumen, til han fekk 
Merri i Dilt. Fælt so smaatt det gjekk; det var myrke Kvelden alt, og her sat 
han enno og rikka. Og no kom denne stygge Grave-Heiî ... 
– Aa nei; Domaren kom kje i Kveld. Det var kje 6000 Aar enno etter Verdens 
Skapelse; 
og det var daa han skulde koma. Men den som ikkje hadde Gud 
med seg, var alltid rædd. Øh, gaa no ... 
Men umvende seg maatte han. I Aalvors Tale: han maatte, og han vilde. Det bar kje 
til lenger aa gange slik. Kvar Dag kunde vera den siste; og det var kje sagt han 
fekk Stundir til aa tenkje seg um daa. Dessutan, den som stødt og stendigt stod 
Naaden imot, so kunde Gud sistpaa trøytne, og so vart ein forherda. Forherda. 
Det var slikt eit tungt Ord at Enok fælte. 
Nei; i Morgo den Dag. Fyrr Naadetidi var til Ende. Gud, riv meg kje burt midt i 
mine Syndir; Gud! ver meg barmhjertig etter din store Miskundhed ... 
Det dura og braka tungt og svært; Enok kraup ihop paa Kjerra si og smaakulsa. 
Tenk um Herren kom likevel! Ingin visste Tid og Time. Og me hadde høyrt Krig og 
Rygte um Krig. Og Syndi var so stor, at Gud visst snart kunde vera trøytt av 
oss. Tenk, um det alt skulde vera for seint i Morgo. Saah, Brunko ... – 
Aa Gud, riv meg kje burt ... aa Gud! ver langmodig. Tru det ikkje snart skulde 
stilne av att med dette fæle Brake? 
No var han paa Grave-Heiî. Her lika han aldri aa fara so seint. Her var 
audt og svart og langt til Folk; baade Fant og anna stygt 
kunde fara, 
eller liggje og lure uppunder dei store Steinane. Det var her han Far hadde set 
Dvergar inni ein Haug ... gamall Ovtru og Tøv; men likevel; noko hadde det vel 
vori. Ingin kunde vita kva ein kunde faa sjaa; Djevelen var sterk; og naar ein 
ikkje hadde Gud med seg –. Berre det vilde koma einkvar, so han kunde faa 
Fylgje! 
Der nede laag Tjønni svart og still, mest like inn under Grave-Nuten; der hadde 
han blìvi, Son til gamle Presten Juel. Og det var dei som vilde ha høyrt 
Rop –. Og attum den store Steinen her uppe var det dei fann henne Berta 
Aalvestad, ho, som fraus ihel. Alltid kom det for han, at Like maatte sitja der 
uppe enno ... 
– Kva tru han Gunnar staaka med i Kveld? Han heldt seg vel uppe i lengste 
Lage. Venta paa han Far med By-Gotter. Aa ja; du skal nok faa Gotter, 
Gunnarmann. I Morgo, naar du stend upp, so ... 
Høyrde han kje noko? – Høh; gakk no ... 
Ja i Morgo skulde det bli Høgtid. Ny Luve skulde han faa; og ny Kakjesbok med 
Pave i; og det beste av alt: Søteple! – Ja, ja; dei skulde faa, 
Gjenteborni au. – Tenk, tri Gjenteborn etter kvarandre. Den Guten, som 
kom etter henne Serina, han skulde døy. Inga 
Velsigning i dette 
heller. Men Gudskelov at han Gunnar tok seg so godt upp ... og fekk vera frisk. 
– Tenk, tie Aar alt; det vart snart Hjelp i han. – Berre ikkje 
hava'n til Avgud. Tukta han; – «den, som hader sitt Ris, 
elsker sin Søn» – nei ... 
Aa nei; han kunde kje halde Tankane samla. Desse jordiske Ting, som elles so 
altfor mykje fyllte hans Hug, no var der kje noko Hjelp i deim heller. Nei, nei. 
Utan Gud ingin Fred. I Morgo, so snart han kom i Ro –; berre til i Morgo 
vilde nok Vaarherre vente. – Gud skje Lov; det tok til aa blakre og 
smaablaase; so dovna Havbrake. Og so vart her ikkje so hustre og fælt, til han 
skulde framum Kyrkja. Saah, Brunko! 
– Han kjende seg modigare. Det vart ingin Domedag i Kveld. Kvi skulde det 
bli i Kveld meir enn andre Gongir? Havbrak hadde han daa høyrt so tidt. 
Kva var 
det 
!? – Han kvakk, so det gjekk Lysning for Augo 
hans. Burt i Bakken, burt-imot Kyrkja, hadde han høyrt som eit Rop. 
Han heldt Merri og lydde. Hjarta hans hamra i Bringa so han høyrde det. Aa 
Gudskjelov. Det var Folk. Det høyrdest Kjerre-Rammel. Han drog Anden djupt og 
kjende seg so letta og fegin ... 
Men kva kunde det vera for Slag; var det fulle Folk? – for det 
song. Han vart rædd att. Ingin visste kva ein Fyllefant kunde finne paa. 
«Klippens Top, som Granen bær, 
munter Sjælens Tilflugt ær,» – 
song det, og Kjerra kom ramlande beint imot han i fullt Traav. 
Berre stille seg til Sides og koma fort framum ... 
– «Kva-slag Fa'n, er det Folk?» ropa eit høgt, djervt 
Maal. Jamenn var det han Napolon Storbrekke. 
Det kulsa i Enok av den fæle Banningi; tenk ropa paa den Vonde i Kveld. 
«Er det du som er ute so seint?» spurde han spakmælt. 
«Jagu er det eg!» skreik Napolon; «i Myrkno trivst Trolli 
best. Kjem du fraa Byn, Enok?» 
«Ja–a. Eg hev vore der inne so snaraste.» 
«Og eg skal der inn so snaraste; no kann du fortelja meg um der er noko aa 
gjera. Det er vel Skit som det plar vera, veit eg?» 
Enok fortalde; Napolon sat og banna. «Nei so pinedø!» «Nei 
no skin det av!» «Nei men hev du høyrt slik Sattan?» 
– Daa Enok slutta med det vanlege: «det ser smaatt 
ut», sette Napolon i so det small, at han vilde til Amerika. 
Ja det vilde han. Fara fraa Garden og heile Smelta og beint Fa'n i Vald 
til Amerika. For neigu um her snart var lìvande for skikkelegt Folk! 
«Det sa eg til Lensmannen paa Aase au; – eg var innum der i Kveld; 
han skjenkte meg endaa ein Dram eller tvo; grei Kar, Lensmann Aase! – 
prrr, vil du staa! – Ja det sa eg. Men veit du kva han svara? Skulde 
slike Folk fara til Amerika, sa han, kven skulde verta verande heime daa? Me fær 
heller sjaa, sa han, um me kann kje faa skìpa ut noko av all Fanten, 
Napolon, sa han; – men skal det halde paa paa denne Maaten, so vert det 
peinadø Fant altihop; ja det vert det; no banna Napolon Salomonsen 
Storbrekke!» – 
«Ja eg tykkjer du skulde kje banna so mykje, Napolon», tok Enok 
stilt i. Men den andre høyrde det ikkje. 
«Prrr! vil du staa! – Ja, det er som eg seier – statt din 
Sattan! – kann du gissa, kva eg betalar i Skatt no? Gissa, Enok! – 
Ja dei snakkar alltid um den stakkars Stampo eg hev sett upp ... liksom det var 
anna enn den Stampo! Hadde eg kje den, so var det kje anna enn klinkande Fant 
med meg; neigu var det ei! – Fem Dalar, min Far! Ja du trur 
det kje du; men eg skal banna paa det so dyrt du vil; – fem blanke 
Speisidalar, Far, og endaa tvo Skjeling! So kann du kje undrast paa at det ber 
til Fant. No laante eg i Banken ifjor; so no hev eg Rentur og Avdrag attpaa; og 
betalar eg kje paa Dagen, so kjem Sakføraren som ein Skrubb ... Nei eg held med 
han Torkjell Tutling eg, han Torkjell Tualand skulde eg seia; me fær peinadø 
berre ta Børsa og jaga dei! heile Smelta! Hell au ét dei oss levande upp! 
Ja det gjer dei. Dersom me ikkje vil gjera som han Per Rudlevig daa! – 
han stel seg fram, han, og greier det paa den Maaten; ja-ja, det er ein Maate, 
det au! – prrrr! – Men det er kje min Maate, ser du. Ja no kann du 
gaa daa, ditt Braffebeist; – trur du eg kann faa denne Merri til aa staa 
still daa! – Godkvelden, Enok!» – Han ramla i Veg att. 
«Klippens Top ... 
Prrr! Enok!!» 
«Ja!» 
«Du skal vel i Bryllaupe hjaa han Helge?» 
– – «Ja ... eg fær vel det.» 
«So treffest me der daa. Godnatt!» 
«Klippens Top, som Granen ....» – 
– Enok rusla i Veg paa sin Kant. 
Ja sjaa der, sjaa der! Var det kje Merakkel med den Djevelen. Alltid 
fann han paa noko. Alltid fekk han det so til, at der kom noko i Vegen. 
No kunde kje Enok umvende seg, fyrr han hadde vore i det Bryllaupe. 
Ljos var innsette paa dei lange Bordi i Bryllaupsstogo; for det var alt 
Kveld. 
Ved den nedre Bordenden sat ein Flokk eldre Mennar med Kritpipur og Ølkrus i 
koselegt Drøs; lenger uppe sat eit anna Lag og spìla Kort; men uti 
Bui 
gjekk Dansen med Feleskratt og Rop og Braak og Staak, so 
det song gjenom Huse. Helge Haave heldt Bryllaup for yngste Dotter si; og so 
laut det vera eit Lag, som kunde baade høyrast og spyrjast. 
Øle var sterkt og godt, og det fløymde med Brennevin. Nils Ramstad spìla, 
og alt var paa si Høgd. Heile Grannelage var bedi, og Skyldfolk og Kjenningar; 
og Huse stima fullt av ein glad Svarm, som lova seg tri sutalause Dagar. 
Enok var næmaste Grannen og kunde kje anna enn vera med; men han lika seg ikkje. 
Han sat inni Stova med dei gamle og høyrde 
paa Staake, og totte han 
var i ein Sattans Synagoge. Der var sjeldan ein Smil aa sjaa paa Andlite hans; 
og dei graae Augo var uglade. Han drakk naar han vart tildrukkin, og svara naar 
han vart spurd; men elles berre sat han der og hekk, framand og still, liksom 
trolltekin i sine eigne Tankar. 
Det var spøkjelegt aa sjaa paa alt dette Folke som gjekk her og susa og svarma og 
tente Djevelen; i næste Minutten kunde dei staa for sin Domar, og kor gjekk det 
dei daa? – Jamvel dei gamle, som visste at dei ikkje hadde langt att, dei 
tente Sattan so trutt som dei skulde vera forsvorne. Drakk og lo og skravla 
laust; tenkte minst paa, at dei ein Gong skulde døy. Og so alt det stygge her 
var aa høyre; denne fæle Banningi rundt ikring –; der var ein som bad 
Djevelen ta seg, og der ein som ynskte seg ein «pine»-full 
«Død»; upp i Kortlage sat Napolon Storbrekke og staaka og svor so 
det berre lyste um han. Og dette lo Folk aat. Di meir han staaka, di meir Laatt 
vart der. Like til smaae Gutungar so laag dei uppetter Bordkanten og lo; det var 
nok ingin, som hugsa Orde um Mylnesteinen. Enok stirde og stirde og vart stundom 
heilt rar. Det kom for han at det var Lik han saag, paaklædde Beinrangel som 
gjekk her og dingla; og naar dei gapte og lo med sine kvite Tanngardar var det 
so det 
gjekk i han. Dei skulde vita kven det var som sat attum deim 
og kvesste sine Kløar, so lo dei nok ikkje! Og dei unge der ute som sjaua og 
dansa, fjasa med Kvinnfolki og velte seg i Synd, kva tru dei vilde svara um 
Brudgomen kom? – Men ikkje ein Tanke, ikkje ein Tanke ... Og endaa var 
der dei som nyleg hadde stadi til Konfirmasjon. Ja, Sattans Hus var dette, og 
Helvites Port; han vilde berre sitja ei Stund, so vidt han kunde segja han hadde 
vori her; so vilde han heim att. 
Fela der ute ljoma og lét; ei underleg Djevelsmagt var der i det Spele. 
Han maatte høyre paa det anten han vilde eller ei. Det var vent paa ein Maate; 
altfor vent; stundom kunde ein mest tru det var noko godt; men so kom 
Djevlearti. Lokking og Laatt, Hildring og Vildring, Helvites Magt som drog Sjæli 
i Ørske burt ifraa Gud og inn i Synd og Vellyst og æveleg Anger. 
– «Her hjelper ingen verdslig Magt!» staaka Napolon 
Storbrekke uppi Kortlage; han slog i Borde so det small. «Her er 
Majestæten sjølv; kom so med Drammen!» – Banning og Laatt. 
«Skaal Kjeften min; eg veit du likar det!» Napolon drakk. So 
reiste han seg og gjekk fram. «No hev eg vunni so lengi at eg er lei av 
det,» sa han. Han var alt noko paa 'an; dei smaae blaakalde 
Rovfugl-Augo 
stirde; det lyste av Krok-nasen, og heile det skarpe, 
storbygde Andlite var raudt og heitt. «D'er kje noko Hugna aa 
spela med dykk,» kytte han; «det er som eg skulde spela med 
Ungane. Er de kje likare Karar, so neigu um de skulde bjoa til med han Napolon 
Storbrekke! – Koss gjeng det her?» helsa han paa dei gamle; 
«– ja kva seier no de um denne Ungdomen, som veks upp? – 
Peinadø um eg vilde reisa meg upp for dei, um eg so sat paa ei Rullehorv! Ikkje 
kann dei dansa og ikkje kann dei drikka, og ikkje kann dei spela Kort og ikkje 
kann dei slaast; kann der verta noko Liv i eit Bryllaupslag paa den 
Maaten?» – Dundrande Laatt. 
Napolon fekk Øl; sette seg so til aa skrøyte. Det gjekk med Sogur fraa den Tidi 
daa han handla med Kretur. Den eine Rispa kom, galnare enn den andre, helst um 
kor godt han hadde snytt denne Skarven og Hestehandlaren Per Rudlevig. 
«Jagu fortente han det han fekk; kann eg lura han eingong til, skal eg 
gjera det; ja det skal eg. Skulde ein kje lura ein Kjeltring, naar ein kann koma 
til? Jau det gjer no eg. Eg veit kje, kva dé tykkjer!» 
«Eg tykkjer du er strid med han Per Rudlevig eg,» sa Enok 
aalvorsam. «Eg er rædd at naar du tenkjer deg um, so kann du og ha dine 
Lyte.» 
«Det var peinadø eit sant Ord, Enok! Skaal, min gamle Ven og 
Lesarkamerat; du er grei, du, som ikkje stikk noko under Stolen. – Aa ja. 
Eg seier som eg plar seia. Han Per Rudlevig putlar og stél, og eg putlar 
og drikk; kjem han Per Rudlevig til Himmerik, so kjem eg der au; ja det gjer 
eg.» 
Det vart slik Laatt, at Enok ikkje vart høyrd med sine Aalvorsord. – 
Um han ikkje snart kunde gange no, tru? – Her sat han i Syndar-Lag og i 
Spottar-Sæte, drakk med dei ugudelege og høyrde paa styggt Snakk; um han vart 
burtkalla i Natt, so vilde han vera ille fyribudd. Han kjende seg reint som 
tilsulka av Syndi rundt ikring seg. Aa høyre og sjaa paa slikt og ikkje hindre 
det, det var aa gjera seg «delagtig i fremmede Synder» – 
– 
– – «Jamenn fær du smaka paa Øle, Enok; eg trur det skal 
vera godt!» 
Det var han Helge sjølv som kom, Far aat Bruri. Han hadde ein liten Lette, men 
ikkje meir enn rimelegt; no sette han seg hjaa han Enok og gav seg i Drøs. 
«Idag gifter eg burt den siste av Døtrane mine, so eg kjem kje til aa 
beda deg til Bryllaups meir eg,» sa han. «Og me hev alltid vori 
gode Grannar me, so du ska gjera litegrand Æra paa meg denne Gongen. Og henne 
Berta Maria, hu som Brur 
er, henne hev du no kjent fraa ho var lito. 
No drikk eg deg til, Enok, og no skal du drikka ut; det er vel kje noko du er 
tykkjen fyre, med di du sit her so uhugleg?» 
«Nei, nei!» braadde Enok i; han drakk. Det var nok gali av han, 
dette; han fór visst reint ufolkelegt aat. Naar ein var ute, so fekk ein 
vera som hitt Folke; dei kunde taka det gali upp, um han sat her som ein 
Sytekrok. Helge var ein godsleg, snild Mann, som Enok lika godt; bein og grei 
hadde han alltid vori. Og um han var glad i Dag, og gjerne vilde sjaa andre 
glade med seg, det var kje meir enn ventande. «Drikk ut no,» sa 
Helge, «so skal du faa noko friskt; det smakar alltid best med same det 
kjem or Tunna.» 
Dei tvo Grannane sette seg til og samrødde. Enok maatte vise at han ikkje var 
tykkin; han fylgdest med Helge baade i Drykk og Drøs. Rett som det var kom 
Brudgomen. Han hadde Flaske og Glas og skjenkte ein Dram. 
«No skal du sandeleg drikka med meg au, Enok, paa min Hædersdag! – 
Du hugsar vel, at eg hev gjengi i Skule for deg? – Du hev vore so fin paa 
det i Dag og aldri vilja havt noko; men du fær daa gjera so mykje Æra paa baade 
meg og Varune vaare, at du smakar litegrand paa det vesle me hev. No drikk eg 
deg til; Skaal, Enok!» 
Ja der var kje Raad med det. Enok smaka paa Drammen. Og han slapp kje 
med det; han maatte drikke or. Brudgomen var so reint svært hyggjeleg og snild; 
og so var det no kje verre; ein tolde alltid ein Dram. Han rødde eit Bìl 
med Brudgomen um gamle Dagar; sette seg so til att med han Helge. «Det er 
visst ein gild Mann, Dotter di fær,» sa Enok. «Ja eg trur kje han 
er so galen,» sa Helge. «Og Garden er kje kleinare enn eg tenkjer 
han greier seg.» 
Det var som Enok med ein Gong fekk dei tunge Tankane fraa seg. Han saag seg um 
med friare Augo; og her var kje so fælt heller. Noko Umvending vart det no kje 
av i Kveld kor som var, so han kunde likso godt vera med so lengi. Vaarherre 
kunde vel kje hava noko større imot at han sat her i eit vanlegt folkelegt Drøs 
utan baade Banning og anna stygt. Han saag korleis det var, og at han ikkje vel 
kunde fara annleis aat enn han gjorde. Um ein synda eitgrand meir eller mindre, 
det var no slik Slag au, so lengi ein ikkje var umvend. Øle var og ei Guds 
Gaave; og han Helge var ein hyggjeleg Mann. Berre agte seg, so ein passa Maaten 
... 
Smaatt um senn glødde det upp i Augo hans, og den bleike klaare Panna vart liksom 
varmare. Ho Anna var i Døri eingong og kikka inn; ho vart reint glad av aa sjaa 
Mannen sin som anna Folk. Han hadde vori so underleg 
i den siste 
Tidi, at ho stundom ikkje hadde visst kva ho skulde tenkje. 
Enok Haave var ein Mann paa ikring firti. Han saag godt ut. Andlite var klaart og 
klokt med store, reine Drag; det vart godslegt og mest barnslegt naar han lo; og 
han tok seg daa gjerne um Hoka med den eine Handi. Haare hans var so svart, at 
det mest blaana i det; Luggen vilde gjerne fram i Panna. Fraa Øyro ned under 
Hoka vaks eit tett, brunraudt Skjeggeband, som saman med det svarte Haare la 
liksom ei Raame um det opne, aalvorsame Andlite. Han var i blaa Klædes Rundtrøye 
og svart, blank Overlastings Vest; um Halsen med den kvitstrokne Halsskjorta 
hadde han eit svart Silkeplagg med fin Knute, Snippane stukne godt innunder 
Vesten. Med sitt strenge myrke Hovud paa dei faste, velbygde Aksline saag han 
annleis ut enn dei andre, mest framandsleg; det var mange som totte at det stod 
liksom ein Kaldhjelm av han. 
– – Rart med slik ein Dram. Han vermde og gjorde godt; no kjende 
kje Enok det Slag av denne Otten for Bringa. Ein Dram var kje noko gali; det 
var, naar der kom fleire ... 
Underlegt med det, at alt som var gali, det skulde vera so kjært for Kjøt og 
Blod. Godt Lag og god Drykk og Felelaat og Sus og Dus ... Øienslyst, Kjødslyst 
og eit overdaadigt 
Levnet ... det var nok so han vilde ha det, den 
gamle Adam. 
Napolon var alt so full at han song: 
«Kan det vel være, at hele Landet, 
var bedre tjænt, om man blot drak Vandet? 
– Nei! 
Saa skjenk i Glasset ....» 
Stakkars Napolon; altid skulde han hengje so uti dette Brennevine. 
Fela var det som drog mest. Det var ein Laat og ein Ljom som gjekk so reint 
forunderleg til Hjarta, ein Undertone liksom, ein Medklang, noko, som ikkje 
kunde koma berre fraa Strengine ... var det Djevelen det? – Dei var kje 
beint fram lettlynde heller, desse Tonane; likso snart kunde ein kalle deim 
tunglynde; det var ei underleg Blanding av Glede og Graat, ør, heiltupp 
tryllande. Og der fylgde so mange Minne med, slikt som ein helst skulde gløyme; 
heile Ungdomslive; dei kunde berre klunke paa Fela, so song det upp um gamle, 
galne Ting, Innbillningar og Paafynster i Ungdomens Dagar ... i den Tidi daa han 
sjølv dansa og tumla og fór med Gjentefjas ... berre so smaatt daa. Han 
hugsa so vel dette Bryllaupe paa Ramstad, der ho var med, denne – som dei 
hadde erta han so for ei Tid ... greid Gjente, ikkje for det; men –. 
Berre Armod og Vesalldom; so det kunde kje verte noko. Men ei hamsleg, gild 
Gjente. Og dei dansa og fjasa; var endaa burti Løo ... aa du Ungdoms 
Daarskap og Tankeløyse. Det var kje noko aa tenkje paa no; det var burte og 
gløymt, som vel var; det var berre denne Fela. «Han er god til aa spela, 
han Nils!» – «Ja, han er det. Han er rigtigt god til aa 
spela. Det er han.» – Dei vart so fagre dei gamle Dagane. Han 
minntest kor vent det kunde vera stundom, meir daa enn no, med Solsteik og lang 
Blaaning og varmt i Bakkane. Og det anga so godt av Blomar og Høy. Og Viba 
skreik og Raudstelken slog, og Aakerhøna riksa i Engine, naar dei stundom 
møttest i svale Kveldstundir ... Tull og Tøv og forargeleg Synd; men endaa 
fylgde det som ei Sorg med det. 
Jamenn strauk Nils upp med den gamle Springaren ... nett den som Enok og Kjistina 
hadde dansa paa Ramstad for tjuge Aar sidan. Enok reiste seg og gjekk ut, vilde 
«lufte seg eitgrand»; stana fysst i Gangen og saag paa Dansen; 
gjekk so ut i Bislage. Der stod han og lydde paa Fela lengi. 
Kunde der vera so mykje Synd i Fela, tru? – Nei, som han Nils strauk upp. 
Det oma og ljoma gjenom heile Huse. Og dei stræva og dansa som dei skulde staa 
paa Laaven. Karane hadde endaa kasta Trøya; Gjentune var so varme og raude at 
det skein av 
deim. Narreverk, Djevelskap; danse paa ein Avgrunn 
... 
Folk dreiv ut og inn; Svall og Laatt og Song og Sus kor ein snudde seg. Ein 
Sjøgut fraa Byn hadde ei ny Vise, som alle skulde lære; det var um ei Jomfru 
burti Engeland; ho var so fælande rik: 
«Hendes I–ndtægter om Aa–ret 
seks hundrede tusinde var ...» 
So var det ein Matros som fridde; og ho hadde kje meir Vit enn ho vilde 
hava'n; men dette brydde kje Faren seg um, som rimelegt var, og det vart 
svært til Ugreide. Men so tok denne Matrosen Mod til seg og tala beint ut til 
Rikingen; det var gali aa tru paa Gods og Gull; han fekk alltid nok for sin 
Part; det jordiske var kje noko aa lite paa; han fekk kje noko med seg av det 
kor som var –: 
«Thi saa faar du ikke mer paa sidste Dagen, 
du blir lagt i den sortaste Muld!» 
... Fælt, at dei kunde gaa og syngje paa slikt i Fjas og Fyll. Hadde dei daa kje 
den alra minste Ettertanke – – – 
I det same gjorde han ei Overhaling; han maatte taka seg Tak og halde seg fast, 
hadde so nær tumla utfor Steintroppi. Daa kvakk han, so Hovude hans vart klaart 
med eingong. Han hadde vori drukkin. 
Rædsla tok han. Burt, burt fraa dette Syndehus ... Han staka avstad 
med strævande Stìg vest gjenom Geilane og heim; gav seg kje Stundir 
dessmeir til aa gaa inn etter Hatten. 
Dette var Verdi og Verdi si Lyst. Drikkarar og Horkarlar rangla remjande 
fram-etter Vegen til Helvite; Djevelen dansa ikring deim og lo; Fela skratta 
Takten; det ville Staake stod til Himilen som eit Skrik; berge seg, berge seg 
fyrr det var for seint; Gud! riv meg kje burt midt i mine Synder ... 
Han berga seg inn Bakdøri, kveikte Ljos og skunda seg i Seng. Daa ho Anna kom 
heim, laag han og sov, bleik og sveitt, med «De Bedendes aandelige 
Kjæde» millom Hendane. 
Nei; hadde Djevelen fysst fengi Tak, so tarv du kje tru, han slepte! – det 
kunde kje verte noko av i Dag heller. 
Det var «Graudadagen». Bryllaupsfolke skulde «paa 
Garden»; so laut Enok au taka imot. No, daa han hadde tenkt aa halde seg 
fraa Syndi, kom Syndi til honom. Og i Dag vart det verre; for i Dag skulde han 
sjølv vera Bryllaupsvert. Djevelens Kjømeistar skulde han vera; synde sjølv og 
forføre til Synd; han fekk anna aa gjera enn tenkje paa si Sjæl; Vaarherre laut 
drygje til i Morgo som vanleg. 
Tusundkunstnar, Tusundkunstnar. Alltid «i Morgo», aldri «i 
Dag»; Vaarherre sist, alt anna fysst ... 
Brjote Skikken? Enok sat i Underbroki og stirde paa den eine Sokken sin i fem 
Minuttar: brjote Skikken? 
Men det kunde han kje heller. Dei vilde taka det gali upp. Dei vilde tru han 
gjorde 
det av Knipeskap. Gjekk i Bryllaupe og livde godt sjølv, men 
drog seg unna, naar det var hans Børt ... Ha-ha, umvende seg midt i Bryllaupe 
til aa faa spart ei Maaltid Mat; aa nei, han sat der no; det fekk gange som det 
kunde. 
Han skjekkte med Munnen og tok seg paa Tak, drog Sokken paa seg og sidan Broki, 
døyvde Samvite og lét det staa til; ho Anna hadde aldri set han so rar 
som denne Morgonen. 
– Det vart ein leid Dag. I Bryllaupsgarden fekk Folk sin fysste Rus; so 
drog dei med Spelemannen i Fyri-Enden fysst til han Enok og sidan til han Per; 
fyllte paa og fyllte paa, til dei var saggne nok; so bar det attende aat 
Bryllaupsgarden att; og daa dei langt um lengi var ferdige med 
«Grauten», var dei so fulle at dei song, mest alle. 
Der vart eit Staak og eit Styr utan Maate og Maal. Folk tumla rundt i ein ør 
Sveim, hua og skreik, tralla og song; kvar hadde sin Tone og kvar si Vise, so 
det vart i eit Rør alt; Kvinneskrik skar inn og Gjentelaatt; den som vilde segja 
noko laut skrike. I Bui staaka Dansen med tungt Brak, og Spenning i Golve so 
Huse skalv, og Ho! og Hei! og ulande Rop; Fela kvein og peip som ho kunde best, 
men vart lite høyrd; Spelemannen var so full han sat berre og dubba. 
Alle Dørir hekk paa vid Vegg, og endaa stod det som ein Eim gjenom 
Stovune av Sveitte og Tobaksrøyk. Talgljos i Stakar og paa Veggine i gamle 
Messingskjold gløste i den tette Lufti liksom dei sov. Alt tumla seg i Halvmyrkr 
og Halvørske. Og det var ei Stiming ut og inn og att og fram, Sjangling og 
Tvinting og hotande Hendar; gamle Uvenir laag um Halsen paa kvarandre, og gamle 
Venir rauk ihop og slogst; Laatt og Rop og djerve Ord skar haasmælte gjenom 
Staake; no var det Bryllaup, no var det Høgtid; alle var glade og alle kaate; 
kvardags Sorgir var burte og gløymde; Folke kjende seg for ein Dag fritt. 
Men ute paa Tune laag Napolon Storbrekke og spydde. – 
– Enok og Anna gjekk heim, so snart dei hadde drukki Brurskaali. Det hadde 
vori Uraad aa halde seg fraa Drikka i Dag; Enok var tung i Kroppen og ufysin i 
Samvite. Men Gudskjelov; no var det slutt. 
No fekk Gud gjeva'n den rette Angeren. Han prøvde alt i Kveld; men det 
vart kje noko av det. Djevelen laag heile Tidi og kviskra um, at han var daa kje 
verre enn andre. Ja han var betre enn baade den og den. Men det var det det 
galdt: aa vera den verste av alle Syndarar. So lengi ein ikkje var det, men 
vilde mæle sig med andre og finne ut noko aa 
orsaka seg med, ja 
kannhende aa gjera seg til av, so lengi var ein ubotferdig, og so lengi var 
Vegen til Naaden stengd. 
Han sukka so tungt, at ho Anna var aat og vilde spyrja kva som vanta; men ho 
heldt seg. Det var nok ikkje noko som ho kunde hjelpe'n med dette, var ho 
rædd. 
– Dei var kje i Bryllaupe sidan. Men Sturingi hans Enok heldt paa. 
Det var nokre Dagar etter; dei sat med Borde og aat Nonsmaten. 
Det var Mort og Flòt. Men endaa var det stilt ved Borde. 
Han Hans, Drengen, og ho Marta, Gjenta, hadde haldi Drøse uppe ei Stund, og ho 
Anna hadde hjelpt til; der var nok aa røda um no, like etter Bryllaupe. Den og 
den hadde vori so og so full; han Napolon Storbrekke hadde vorti attfunnin um 
Tridjedags Morgonen i Fjose hans Enok, i Kalvebaasen; dei og dei hadde slegist; 
den og den Guten hadde haldi seg so mykje ihop med den og den Gjenta, at me vel 
snart kunde vente eit Bryllaup til; – «daa visst eit 
Barsøl». Men dei kunde røda um kva dei vilde, so sat Enok og tagde som 
han var dauv. Dei andre hadde daa og etterkvart tagna. 
Ute gnog det og blés; Himilen var graa og haust-tung. Trêi i Hagen 
burtanum Vegen 
stod nakne og vaate og svinga og song. Av Fuglar var 
det kje att anna enn ei Skjor her og kvar, eller ei tungt flaksande Kraake. 
Daa høyrdest det Treskostìg i Gangen, og Døri gjekk upp stilt og smaatt. 
Det var han Per der nord, Grannen. «Velbekòme Spissen», sa 
han stilt, og sette seg. 
Det var ein litin raudhærd, blidsleg Mann, smaaøygd og smaaleitt, med Sydvest paa 
Hovude. Den strauk han av seg i Dag; der var i det heile noko høgtidsamt med 
han. Han kunde sjaa ut som han kom med ei Illsegn. Liksom til Ærend hadde han 
eit Par Avisblad under Armen. 
Dei hadde sagt det som segjast skulde um Vêre og Aarsavlen; so gav han Per 
Bladi fraa seg med høvelege Orsakingar for han ikkje hadde sendt deim hit fyrr. 
So vart det ei Togn. Per sat aa sukka; dei andre venta. Det saag nok ut til at 
dei skulde faa høyre Nytt. 
– – «Dé ha vel kanskje ikkje høyrt gjete dette vonde, 
som hende i Dag, dé,» – kom det endeleg. 
«Er der hendt noko?» – «Her i Bygdi?» 
«Ja, Gud bær' oss, der er nok det. Ikkje lenger burte enn paa 
Storbrekke.» 
«Gud hjelpe oss,» sukka Enok; det var som det kvakk i han. 
«Nei kva er tids der?» «Er der nokon sjuk 
kanskje?» 
«Aa,» sukka Per; «det er nok endaa verre. Det er han 
Napolon, som –; ja det er so at det er mest vondt aa fortelja 
det.» 
«Naa?» – 
«Du veit, han som gjekk her aa gruste so svært i dette 
Bryllaupe.» 
«Ja??» 
«Ja no er han ... farin herifraa.» 
Det gjekk som ein Skugge gjenom Stova. 
«Nei men i Jøssu Nam!» – «Han Napolon?!» 
«Ja. Han vart burtrìvin ved ein hastig Dø i Dag Klokka halv 
elleve.» 
«Aa Herre Jesus.» – «Kva er det du seier.» 
– «Kors i Jessu Namn.» – 
Stive og stille sat dei der med kvitnande Aasyn og skræmde Augo; det kom so tungt 
yvi deim at dei mest ikkje torde draga Pusten. 
«Nei men kann det vera sant.» – «Nei men korleis kann 
daa det vera tilgjengi.» 
«Aa jau dessverre; det er nok sant. Eg veit kje korleis det er; men eg hev 
det liksom paa meg, at han Napolon var ... lite budd til aa døy no. – Eg 
hev aldri høyrt noko som hev gjengi so innpaa meg som dette.» 
«Men korleis bar det til?» – 
«Aa, det gjekk svært fort. Han Lars, Drengjen min, kom 
derifraa nettupp no; – han skulde upp med noko Eple som eg hadde laant av 
han Napolon i Vaar; – og just daa han kom der upp, heldt dei paa aa bu 
Like.» 
Det tok til aa skómast. Vinden ute susa og saug, taut i Skorsteinen og 
slog i Dørine; dei fælte der dei sat, og drog seg ihop. 
«– – Herre, lær oss at tælle vaare Dagar, at me maa bekoma 
Visdom i Hjertet,» mulla Enok; han hadde vorte graa i Andlite. 
«Gjekk det til med noko Uhende,» spurde han Hans; «slog han 
seg til Meins, eller –?» 
«Nei, slettikkje. Det var berre noko som kom yvi han. Og so reint braatt 
som det kom. Han gjekk og var liksom noko utidug etter dette Bryllaupe; men i 
Dag hadde han funni paa det at han vilde til Byn. Anten han kjende seg sjuk og 
vilde til Doktaren eller kva det var; nok av det: han tok Drengjen med seg og 
vilde sko Merri. Men som dei stod utanfor Stalldøri og bala med dette ... Merri 
var endaa noko uroleg av seg og vilde kje staa still ... so visste dei kje Ord 
av, fyrr han datt aalveltes. Og Live var nok slokna med ein Gong. Dei høyrde 
berre som det rikta eller lét i han litegrand; men han rørde seg kje 
meir; og daa dei skulde sjaa etter 
kva som tids var, – daa 
var der kje meir aa gjera.» 
«Aa Jøssu Namn.» 
«So skræmeleg braadt.» 
«Aa nei, aa nei.» 
Ei ny Togn gjekk gjenom Stova. Vesle Gunnar klengde seg inn til Far sin og jamra; 
han var rædd. Ho Serina gøymde seg i Fange til Mor si. 
«Gud fri oss fraa ein hastig, uforvarende og bratt Død!» bad Enok; 
«Gud straff oss ikkje i din Vrede, og tukt oss ikkje i din 
Hastighed!» 
Det svara med Sukk rundt ikring. 
Per sat bøygd med Aalbogane mot Knéi og Hendane ihoplagde. «Det er 
vel Ein, som hev ei Meining med det,» sa han. «Men jamenn var 
dette eit tungt Hende.» 
«Meiningi ser me,» svara Enok. «'Han bruger snart 
Lidelser, snart Velgjerninger, og snart andres Exempel, som kan føre Mennesket 
til Eftertanke' ... maatte me no agta aalvorlegt paa dette Kalle. Me veit 
kje naar Timen kann slaa, nokon av oss.» 
«Det var nok sant,» mulla det rundt Stogo i den kaldgraae 
Kvelden. 
– Vinden der ute taut og braut, ylte i Skorsteinen og reiv i Dørine. 
Myrkre auka paa; Verdi stengdest. Dauden stod paa Lur 
i kvar Kraa; 
ingin kunde vita kven han næste Gong tok ut; snart kunde der vera eit Lik aa bu 
her i Huse med ... «Eg er rædd, Far,» sutra han Gunnar. 
«I Kveld gjekk eg kje aat Fjose aaleine, um det galdt Live mitt!» 
sa ho Marta kulsande. 
Enok gjekk beint aat Stallen. Der kraup han uppi Baasen til den brune Merri og 
lagde seg til og bad. 
Gud hadde tala Aalvor no; ein fekk sjaa aa faa det avgjort. For smaatt og for 
veikt hadde han i desse Dagane banka paa Naadens Dør. Det galdt aa brùka 
Magt. Trengje seg inn. Det kunde snart vera stengt; – han hadde sjølv 
vori full i dette Bryllaupe. 
Han bad um Anger, um rett, sann Anger; tigga og bad. Han var nok i Sjælenaud. Men 
det var berre Rædsla for Guds Dom. Og den hjelpte kje stort. Rædsla hadde Judas 
og havt; Rædsla havde sjølve Djevelen. Angeren, Angeren var det, som maatte 
vakne, den djupe Hjartesorg, at han hadde gjort Gud imot. «Aa Gud, skap 
eit nytt Hjarta i meg!» – 
Og han rota og grov i sitt framfarne Liv etter Synd, prøvde si Ferd etter Guds 
Bud og fann, at han hadde broti deim alle; og det 
ikkje ein Gong 
eller sju Gongir, men kvar Time og Stund, gjenom heile sitt Liv, i Vrangskap 
eller Veikleik, i Tankar og Gjerningar. 
Kunde der vera ein verre Avgudsdyrkar enn han? Avgudar hadde han havt fleire enn 
han kunde minnast og upprekna. Men den han hadde dyrka mest og lengst, var 
Mammon. Det var Jordi, han hadde sett sitt Hjarte til. Jordi beintfram; Garden 
hadde vori hans Eitt og Alt, hans Elsk og stendige Tanke. Utan den hadde han kje 
visst korkje godt eller gildt; like ved den hadde han kje havt Lyst til noko paa 
Jordi. Den hadde han tenkt paa i Ungdomens Tid; daa han vart Skulemeistar var 
det kje av di han vilde lære Ungdomen Gudsord; det var berre dei tjuge Dalane um 
Aare han tenkte paa, so han kunde tena noko til Gardsdrifti. Samstundes hadde 
han handla med Smale, snytt til seg Pengar baade med Lygn og List – Synd 
mot det sjuande Bud –; og daa det drygde noko lengi fyrr han fekk taka 
imot, hadde han, Gud hjelpe oss, halvt um halvt ynskt Helsa av sin eigin Far 
– Synd mot det fjorde og femte Bud –, berre av Elsk til denne 
Garden. Og sidan hadde han broti og baska og bygt og grust og ikkje havt ein 
Tanke utanum dette Mammonstræve; daa so Litle-Gunnar kom, hadde han der fengi 
seg ein ny Avgud, som hadde bundi Hjarta hans endaa 
fastare til 
Verdi; den sanne Gud hadde han haldi seg ifraa som eitkvart vondt. 
Og kor ofte hadde han ikkje misbruka Guds Namn, vanvyrdt Kviledagen, arga sine 
Foreldre, ynskt vondt yvi Næsten; og naar han kom til det sette Bud, kva skulde 
han daa segja, og kva skulde han daa forsvara seg med? Han var kje stort anna 
enn Gutungen, daa han tok til med slikt Vas og Fjas; det var baade skamlegt og 
stygt aa tenkje paa; og han elska Syndi og søkte Syndi, alt til dess Foreldri 
hans kom under med det og jaga Kvinnfolke or Tenesta. Og sidan dette med den 
andre, som au ei Tid hadde vori Avguden hans, so han ikkje tenkte paa anna 
korkje Dag eller Natt; og so alle dei som han i Ungdomens Aar hadde «set 
paa» til aa «begjæra dei» ... aa, dei var nok uppskrivne! 
Ei heil Myr av Ureinskap laag det her; aa fy aa fy, for ein Syndar han var; 
ikkje ein rein Flekk fraa Fot-Solen og inntil Hoved-Issen. Og endaa angra han 
ikkje; gjekk berre aa skalv for den Straffi, han hadde fortent; «aa Gud 
ver meg naadig; aa Gud! ver meg naadig!» 
Men alt det han bad, fekk han ikkje noko Svar, inga Kjenning av, at Gud hadde 
høyrt han. Hadde han kannhende sett ut og sett ut so lengi no, at Gud ikkje 
brydde seg um han lenger? – Nei, nei; han maatte ha Hjelp. 
Han freista aa tenkje paa Guds Kjærleik. Han rekna upp for seg sjølv 
alt det gode han hadde fraa Gud, Liv, Helse, Mat og Drykk, Vit og Forstand, alt 
det han trong til Lìkam og Sjæl; og det endaa han sjølv ikkje hadde tenkt 
paa anna enn vondt ... Kvar Minutt hadde han fortent Helvite; men Gud hadde 
spart han; spart han og uppehaldi han, vakta og vârt han; ja det som meir 
var, han hadde sendt sin eigin Son, at der skulde vera Frelse for han aa faa, 
naar han ein Gong vakna upp. Og han hadde lati han bli fødd i eit kriste Land, 
der Vegen til Naadestolen var opin og fri, og hadde upplyst han med sine Gaavur 
og stadi med utbreidde Armar og venta paa han i firti Aar; berre kjærlegt og 
godt til Svar paa alt vrangt og alt vondt; han tenkte seg inn i dette til han 
totte han var ein Hund og ein Skarv; men endaa vilde kje Syndegraaten koma. 
Han gjekk inn; fekk upp Ljos og sette seg til aa lesa i Lars Linderoth. Kannhende 
det der kunde finnast eit sterkt Ord til aa krasa hans harde Hjarta. Sidan tok 
han Johan Arndt, og tilslutt Bibelen. Daa det leid til Sengetid, las han Bøni, 
den gode gamle Bøni etter Salmeboki hans Far. 
Men han laut leggje seg utan Naade. 
Han laag og skalv for Dauden og Helvite og fekk ikkje Svevn; torde kje sova; tenk 
um 
Gud kom. Han bad, ja mest gret av Angest; men inkje noko Teikn 
fekk han, som kunde tyde paa Bønhøyring. Ho Anna laag og lydde paa han lange 
Stundir og fælte. 
Utimot Morgonen sovna han, men sov urolegt. Han totte han gjekk paa ein Veg i 
regnmyrkt Vêr. Det var døyne og tungt i Lufti, og han gjekk med Bringa 
full av Otte. Daa saag han ein Mann koma hit yvi ei Hei; Mannen hadde ei svart 
Hundskindsluve paa Hovude. Og i Andlite var han upptrutna og raud. Han stana og 
stirde paa Enok, lét upp Munnen og vilde tala, men kunde ikkje; det vart 
berre Gauling og Vavl. So vart han som sjuk og datt ned; der lagde han seg til 
aa spy; men det han spydde var berre osende Eldslògen. Daa stivna Enok av 
Rædsle; no forstod han, kven det var. – 
I slike Draumar kava han, til han stod upp. Han klædde paa seg som i ei Ørske, 
gjekk sidan og vavra ut og inn som han ikkje hadde Fred; kunde kje koma seg til 
med noko Arbeid heller. Ho Anna maatte tala til han tilslutt: «var det 
kje i Dag, du skulde aat Kverni og mala?» 
Langt um lengi kom han avstad. Ho Anna gjekk etter heime med ein tung Otte for 
Bringa; Gud hjelpe og trøyste oss, skulde han Enok koma ut i Gruvlingar. 
– Haavegarden laag uppaa øvste Rygningen av ei Bakkehøgd, som 
lyfte seg fraa dei vide Flòtine i Vest og Sør som ei rund, roleg 
Bylgje. 
Tri Mann budde paa Garden i laage einhøgdes Hus. Enok budde vest-lengst; Husi 
hans var nye og tjørubreidde. Bygdevegen strauk mest like framum Vindaugo hans; 
paa hi Sida Vegen, rett imot Stoguglasi, var «Hagen»: nokre gamle 
Tre, mest Rogn, og ei svær, gamal Selje, som tok av mot Nordvesten. 
Nedyvi Bakkedrage, i Sørhalle, laag Bøane, Aakrar og Vollar og vene Kjelvur, 
sundbytte med Steingjerde paa langs og paa tvers. Bøane naadde aat Elvi og 
Torvmyri; sunnan-um denne tøygde Ramstadheiî seg vid og svart so langt 
ein kunde øygne. 
Nedyvi Brekkehøgdine i Aust kom Skare-Aai dragande i kvite Stròk med sterk 
Sus, dreiv Kvernar og eit Stampeverk og bøygde so i still Straum hit gjenom Myri 
heilt innunder Haavebøane. So fylgde ho Bakkedraget i stor Sving. Her strøymde 
ho noko meir paa, sovidt at Haavemennane kunde faa Kvernefall. Enok hadde sitt 
Kvernhus langt nordi Utmarki si, ved Enden av ein Dam, som det maatte ha kosta 
eit heilt Sùmarsarbeid aa grava. 
Der laag han i Dag og turka og mól. 
Det var øyde Vêr; eit hardt, tungt Regn blanda med Snøslette. Kvernhuse 
laag einslegt 
og hustre til. I Lyngheiî rundt um var smaae, 
runde Haugar; lenger nede og nord Heialandsmyri og Heialandsvatne med sitt 
stride, lange Sev. Eit Stykkje nedanfor det, midt paa Flata, laag 
Heialandsgarden gamall og graa; det var som han vilde krjupe i Jordi under sine 
mange laage Torvtak; der skulde det ha spøkt i gamall Tid, etter ein Mann som 
hadde hengt seg. Elles var inkje anna aa sjaa enn Hei og Myr, Myr og Hei; og so 
her og der ein Huskrull stikkande fram attum ein Haug liksom han helst vilde 
gøyme seg. Gjenom Regnskodda skimta ein i Aust og Nord Aasegardane og den 
kaldkvite Kyrkja. 
Det lettna mot Kvelden; i Himilen og Lufti kom ein staalgraa, kald Klaarleik; 
kòlblaae Skyir laag og dreiv upp-yvi Have i Vest. Ein sterk Aa-Sus stod 
gjenom Lufti. 
Enok kjende seg veik; Tanken paa Napolon hadde fylgt han heile Dagen. Han bad og 
bad, men utan Hjelp; Bøni sprengdest kvar Stund av framande Tankar. No laag 
Napolon i Helvite og brann; kannhende bad han Abraham um Lov til aa gange heim 
att og vitne for sine Kjenningar; og tenk um han fekk Lov. Me var so syndetrygge 
og likesæle, at det kunde nok turvast. Det var imot Orde; men tenk um han kom 
likevel. Um han no med ein Gong stod der i Kvernhusdøri .... 
Enok stengde; so kveikte han Ljos i Lykti og freista aa gjeva seg Gud 
i Vald. «Aa, berre du vilda vera med meg! – so var det nok ingin 
Faare.» 
Det var eit stort Kvernhus, skift i tvo med ein Vegg; i det indre Rome var 
Tussa, 
i det ytre Kverni. Enok heldt seg i det indre. Kvar Gong 
han skulde ut aat Kverni, i det kalde mjølkvite Rome med dei rare Skuggane naar 
Ljose kom, – var det so det kulsa i han. Tenk, um det sat ein der no paa 
Kanten av Mjølkista! 
Utanfor gjekk det. Han høyrde tydeleg at det gjekk. Kven kunde det vera? Han 
venta og venta; men ingin kom. So hadde det vel kje vore noko. «Kjære 
Herre Gud, ver hjaa meg; vakta meg mot alt vondt» ... Nei, der gjekk det 
att. Tydelege, tunge Stìg. Han torde kje anna enn sjaa ut; tok Lykti og 
glytte paa Ytredøri. Nei. Der var ingin. Berre Aasusen stod imot han som eit 
Rop, ei gnell, lang Varsling. Han slog Døri att og berga seg inn; dette skulde 
han kje gjera meir. Men utanfor gjekk det og gjekk det. 
Det var inginting! han dryfte Korn av all si Magt; vilde kje høyre etter lenger. 
«Den Gud vil bevare er uden Fare.» Var det Djevelen som gjekk og 
lurde paa han? Den Vonde 
var kannhende rædd at Enok skulde faa rive 
seg laus no, og so vilde han ta han, med' Tid var ... 
Tussa knirka og knaka, smaatt og tòlmodigt; det høyrdest som ho ynka seg: 
«aah, oi»; «aah, oi» ... Kva var tids med Kverni, 
tru; ho skrapa og skreik som ho skulde gaa i Stein; han laut ut aa sjaa etter. 
Nei; det var kje noko. Han kunde kannhende sleppe litegrand meir Korn paa; ho 
svelgde det nok. Men Mjølkista tok til aa fyllast; han fekk ause or litegrand. 
«Aah, oi», «aah, oi.» Underlegt med alt ein kunde 
høyre, naar ein var so aaleine. Der gjekk det att. Ikkje høyre paa det. Var det 
Folk, so kom det, og var det noko anna, so var det magtlaust ... «Fader 
vaar, du som er i Himmelen, helliget vorde dit Navn, tilkomme dit Rige 
...» 
Daa skar Kverni i og song gjenom Sus og Staak med sitt harde Steinmaal: «i 
Helvites Pøl»; «i Helvites Pøl»; han høyrde det tydeleg. Og 
Tussa der inne ynka seg og ynka seg, kvævt og stilt: «aah, oi», 
«aah, oi» ... «i Helvites Pøl», «aah, 
oi», «i Helvites Pøl», «aah, oi» ... Rædsla 
tok han; Kaldsveitten braut fram; uviljande og uvitande fekk han Tak i Stemma og 
stemde Kverni. 
Men daa vart det so fælskeleg stilt. Som nokon skulde vera braad-daud her. Han 
berga 
seg inn aat Tussa og stengde Døri. Skræmeleg stilt. Det laag 
Lik der inne. Men her laag Sjæli i Hèten og vreid seg –: aah, oi, aah, oi 
... Han stod kje i det lenger. Stemde Tussa; berga Korne i skjelvande Hast; 
treiv Lykti, sette paa Dør ... fekk kje Magt med seg sjølv att, fyrr han var 
komin so langt heim at han saag Bøane. 
Der fekk han med ein Gong slik ein inderleg Lengt etter Gud. Som eit Barn, naar 
det er ute aaleine, og hev misst Vegen, og Myrkre fell, og det gjev upp alt og 
berre græt, græt etter han Far, – soleis vart alt i Verdi Myrkr og 
Fælske, og Sjæli hans grét, grét etter Gud, etter han Far der uppe 
i Himilen. Han lagde seg paa Kne attum eit Gjerde: «aa eg er so sorgfull, 
for eg ikkje fær koma til deg. Aa kjære, opna di Naadedør, at eg kann sleppe inn 
og faa Fred ... og Forladelse for alle mine Syndir. Aa kjære ver god med meg, og 
lat meg kje staa for lengi utanfyri. Du ser eg er veik; gløym alt det vonde eg 
hev gjort, og lat meg faa sleppa inn; aa kjære Herre Jesus!» – 
Han vart rolegare og gjekk heim. Men noko Svar fraa Gud fekk han ikkje. 
Det var i Dag, dei skulde bera han Napolon. 
Vêre var stormande og tungt, halvt Vinter og halvt Haust; men endaa støla 
Folk til Likferdsgarden fraa alle Kantar. Han Napolon hadde vori vida kjend. Og 
alle totte dei maatte ha set han. 
Kannhende vilde dei og gjerne vita han av Garde. Han hadde tyngt som ei Rædsle 
yvi Bygdi i denne Tid. Det vilde liksom lette aa faa han gøymd; det som var i 
Kyrkjegarden var or Vegen. 
Enok hadde tenkt aa ikkje vera med. Han var rædd det skulde gange for hardt 
innpaa han. Vera med og halde Gjestebod for ein usæl Mann totte han og var fælt. 
Men daa Likferdsdagen kom, skifte han Tankar. 
Det kunde just høve for han no aa gange av aa sjaa, korleis ein Mann saag ut, 
naar han 
var komin til Helvite. For no visste Enok, at det var dit 
han skulde sjølv. 
Gud vilde kje hava'n. Faafengd var Venting og faafengd var Bøn. Inga Hjelp 
kom; det vart heller verre. Og kva vilde han anna vente; han hadde gjort den 
Syndi som der ikkje er Naade for. «Synden til Døden.» Det var komi 
so tydeleg for han ein Dag, at der var kje Tvil lenger. 
Ho Anna hadde spurt han um dei ikkje skulde gange til Alters snart. «Kunde 
kje det vera godt for deg no,» – hadde ho sagt i si gode 
Meining. 
Det kvakk i han. Gange til Alters, naar ein ikkje var umvend? Eta og drikke seg 
sjølv til Dóms? Kunde nokon vaage slikt? – Han hadde sagt nei so 
hardt og stutt, at ho Anna berre hadde set paa han og tagna. 
Men i det same hadde det liksom vorti sagt til han: det hev du sjølv gjort, Enok 
... so mange, mange Gongir. 
Daa var det som han stivna der han stod. Det tok til aa ringje for Øyro hans: 
«eta og drikke seg sjølv til Dóms; eta og drikke seg sjølv til 
Dóms» ... 
Sidan hadde Enok vimra um som i ei Ørske. Korkje i Bibelen eller nokon Stad kunde 
han finne noko um, at der var Naade for dette gaatefulle; men i Salma stod 
der um den som hadde noti Guds Lìkam uverdeleg: 
«Han skyldig er i Jesu Mord; 
hans Blod er paa hans Hoved!» 
Der var kje Tvil. Der var kje Tvil! 
Han gjekk som sjuk. Hadde Kalde-Ridir og Sveittetak; Kneî svikta under 
han; og ein Kveld han stod ned i Kjeldaren og gløymde seg sjølv i Gruvling yvi 
si blodige Synd, vart det sagt i han, so tydeleg som han skulde høyrt det: 
«dette er det, som er Bespottelse imod Aanden.» 
– – Ja, han vilde sjaa han Napolon Storbrekke no. 
Han fekk det som ei Rid, reiv Klædi paa seg og reid av Garde; ho Anna visste kje 
kva ho skulde tru. Men det var daa vel godt, at han kom ut og fekk sjaa 
Folk. 
Til Likferds kom han i siste Liten. Maten var komin av Borde; berre Klokkaren sat 
att og aat; han var nettupp komin. Gamle-Salomon, Far til Like, gjekk uppaat han 
stundom og bad han forsyne seg. Der var inginting aa sjaa paa Salomon; han var 
den han hadde vori. Stakkars gamle Uvyrda; naar ikkje dette ein Gong kunde 
vekkje han –. 
Elles var det stilt i Stogo. Kyrkjestilt. Alle Hovud bøygdest i tunge Tankar; 
ender og daa 
steig ein Sukk. Ein tung, kvævin Daam stod gjenom Huse, 
Matlukt, Liklukt, Eim av brent Lakk. Spegilen og alt som kunde blenkje var paa 
vanleg Vis umbundi med kvit Duk; yvi Dukane Kransar av Mellebærlauv. Stoguklokka 
var stansa. Kona hans Napolon sat med nokre Kvinnfolk uti Stogukammerse; Enok 
tottest stundom høyre Graat derifraa. Han hadde funni seg ein Sess ved den nedre 
Bordenden; der sat han med Hovude mot Handi og stirde. Dei vilde hava han uppaat 
Borde og gjeva han Mat, men han neita stutt. Mat vilde han ikkje hava, og her 
vilde han sitja. Um han kannhende ikkje var frisk? – «Nei.» 
– «Nei du ser puskin ut, Enok!» 
– Klokkaren var ferdig. Ein Mann kom inn med tvo Skamlar, som han sette 
paa Golve noko ifraa kvarandre; yvi Skamlane vart breidt eit Lakan. Enok kjende 
seg tyngd og rædd; det susa for Øyro, og han saag svarte Flekkir. Ut i Bui 
høyrdest døyvt Staak, tunge, ustøde Stig; – no kom dei med 'n. 
Den lange svarte Kista vart innbòri av seks Mann og sett paa Skamlane som 
paa eit Fotstykke. 
Lòke vart avlyft. Eit Kvinnfolk tok Lik-Klæde burt fraa Andlit og Hendar. 
Fleire vaaga seg burtaat Kista; der høyrdest Mulling og Sukkar. Enok torde kje 
sjaa dit. 
Var her Svaavel-Lukt? – Det svimra for han. Han trudde det 
maatte slaa Logar upp um Like, smaae gule Kvervlar um Andlit og Haar ... Han 
visste kje rett av, so var Augo hans burtved Kista. – Der laag 
Napolon. 
Han saag ut som andre Lik. Innfallin og avfallin, urimeleg lang; Handledine smale 
som Pipestylkir. Andlite blaaflekkut, den store Nasen større enn fyrr, men 
sterkt bøygd. I Andlite var korkje Rædsle eller Ro; der var inginting; han saag 
styvin ut. Taapin, tankelaus; laag der som inginting var. Enok lyfte paa seg og 
vilde sjaa betre etter. Men i det same vart Like yvibreidt og Lòke 
paasett. Godt at dei daude ikkje kunde skrike ... 
Handfast dùna Hamarslagi gjenom Huse med sin serskilde, tunge Ljod. Tvo 
brennande Ljos vart sette paa Kista. Klokkaren, ein ung, strak Kar i Ridestyvlar 
og lang Overfrakke stelte seg upp ved Hovude av Like med Hatten i den eine Handi 
og Salmeboki i den andre; han var stram og høgtidsam. «I Jesu 
Namn.» 
So kom denne kjende Salmen paa Allehelgensdag, som vart bruka i Likferdir so 
ofte, daa ho var so ven. Tonen og var forunderleg: sorgsam og klagande, men 
endaa so mild; trøysterik og trygg, søkjande Gud i Bøn; full av hugmjuk 
Tillit. 
«O kjære Sjæl, frygt aldri mer, 
om alting surt i Verden ser, 
og Herrens store Domme 
for Syndens Skyld vil falde ind ...» 
Ute braka det og blés. Mot Vindaugo slog lange tunge Regndròpar 
mengde med Hagl. Himilen myrkna, so det vart skomt; Ljosi paa Kistelòke 
brann gulbleikt og dauvlegt. 
«Jeg gruer ei, om end jeg saa, 
al Verden skulde undergaa, 
og ei om Himlens Vrede 
i Luft og Hav og Jorden skjød 
Fordærvelser og giftig Død; 
min Jesus skal dog lede 
mig ud og for mig bede.» 
Seint og høgtidsam drog Salma fram i sin mjuke, æoliske Tonegang, og kvart Vers 
vart mildare, venare, meir og meir fullt av Von, til dess alt samla seg i 
dragande Himildraum. 
«Min Sjæl alt fuld af Længsel er 
og længes, mens jeg lever her, 
o Jesus, til den Glæde, 
hvor alle Helgen tjene dig 
udi dit søde Himmerig; 
o, naar vil du tilstede 
mig didhen op at træde?» 
Det høyrdest som ei Stynjing ved den nedre Bordenden; mange saag paa han Enok 
Haave; han var so kvit. Og det svarte Haare hans klabba seg sveitt og vaatt 
framyvi Panna. 
– Ljosi vart burttekne. Seks Mann tok Kista. Klokkaren sette 
Hatten paa Hovude og skreid syngjande ut gjenom Døri. Kista vart bòri 
etter; so kom Likferdsfolke smaatt i Senn. 
Enok sat still og gøymde Andlite i Hendane til alle var ute. Dei milde 
Himiltankane og den vonsæle Bøni hadde gjengi han so til Hjarta at han 
grét. 
Burt gjenom Bakkane snigla Likferdi seg lang og svart i det tunge Vêre; 
Klokkaren fyri paa sin blakke Hest. Den gnelle Tenoren hans blanda seg skjerande 
i Vinden, som bar Gravsalmetonane sundrìvne og sorgtunge yvi Myr og 
Heiar. 
Og det gav seg til aa stridregne. – 
– Det var same Kvelden. 
Vinden fossa tungt um Nòvine, i stigande og fallande Sjoing som Sjøen um 
ein Skipsbaug. Og det dunka og braka i Veggir og Raust. 
«Ja no er det nok Vinteren som bryt inn,» meinte ho Anna. 
Dei var innkomne or Fjose og hadde silt og stelt; no sat dei ved Kòla 
og spann, baade Kona og Gjenta. Men Kòla blakra og 
blekkte som ho kunde gaa ut. 
«I Kveld er det godt aa vera paa Landjordi,» sa ho Marta. 
«Ja det vilde kje vera fyse aa ha nokon paa Sjøen i 
Kveld.» 
Ho Serina, eit ljost, vent Gjentebarn paa aatte Aar, sat paa ein Skammel attmed 
Mor si og kara; Anna og Rakel, dei tvo minste, laag paa Golve og krabba med sine 
rolege Barnespel. Men han Gunnar sat tett innunder Kòla og smidde 
paa noko som skulde verte 
Karjolsæte. 
«Hyss, der kjem han Far,» sa han. 
«Han gjer visst det,» svara Anna letta. «Det var kje 
fortidleg. Du fær gaa ut og sjaa um Grauten no.» 
«Eg fær vel det,» sa Marta. 
«Og so segjer du meg til, naar Eplegryta er ferdig.» 
«Ja.» Marta sette Rokken fraa seg og rusla aat Kjøken. 
Smaagjentune stiltra seg etter. Dei var som rædde Far sin i seinare Tid. Stakkars 
Enok. Gud gjev han hadde fengi snakka med Presten i Dag. Skulde det halde paa 
lengi som det hadde vori no eit Bìl, kunde det snart gaa gali med 
han. 
Gangdøri gjekk upp; Yling og Smelling gjenom heile Huse. Snart steig Enok inn. 
Tungt og seint; men rolegt. Gudskelov; det 
var visst likare i Kveld. 
Han hadde vel raaka Presten. «Naa; du vart lengi,» sa ho. 
Han svara kje større. Gjekk burt aat Borde og sette seg; var vel trøytt. 
«Svært so stormande han er med Vêre,» prøvde ho Anna. 
– «Guds Vreide ...» sagde han. So vart han sitjande der, 
still og fortenkt, reint som burtdrøymd. Gud hjelpe oss; det saag kje rart ut 
enno. Tru ho skulde vaage seg til aa segja noko? 
Fyrr ho kom seg til med det, reiste han seg og tok til aa skifte Klæde. Men daa 
Ytreplaggi og Styvlane var av viste det seg, at han vilde leggje seg. Det var 
eit godt Merke; Anna roa seg att. Gjev han no berre fekk sova. 
«Vreden din afvend, Herre Gud af Naade!» – sette han i, so 
ho reint kvakk. Men so hadde han seg uppi Sengi. Som vanleg naar han vilde sova, 
drog han Dyna yvi Hovude; men ho høyrde at han ynka seg og sukka svært tungt. Ho 
vaaga seg burt og spurde, um det var noko; spurde ein Gong til, heller høgt. 
– «Ikkje paa Lìkamen,» mumla det under Dyna. Ho 
sette seg att; det vart stillare med han. 
Marta kom med Bòd at Epli 
var ferdige; og Anna 
maatte aat Kjøken. Gunnar tok ho med; han var so glup til aa flysja. 
– Men Enok laag og vreid seg under Dyna og hadde vondt i 
Sjæli. 
Han hadde tala med Presten, og det hadde hjelpt for ei Stund. Men paa Heimvegen 
hadde det vorti verre att. «Han skyldig er i Jesu Mord; hans Blod er paa 
hans Hoved ...» Der var noko med den Syndi til Dauden, som dei ikkje 
hadde fullt klaart. Dette Orde: «den skal aldrig forlades – 
hverken i denne Verden eller i den tilkomande,» det var eit Ord, som der 
maatte vera ei reint serskild Meining med. Presten forklara det nok paa sin 
Maate; men –. Dessutan, kva Sæt var der paa ein Prest som berre tala av 
Lærdomen, men ikkje av Anden. 
Angesten kom i Ridir so harde at han sveita. Den som kunde røma, gøyme seg! 
«Bjerge falder over os, og Høie skjuler os! – for Lammet og hans 
Vrede!» – Men rundt um var Gud; og kor ein kom var Gud; stengt, 
stengt til alle Kantar av Gud; um han kunde fara so snøgt som ein Tanke og gøyme 
seg ved Enden av Verdi; ja um han vilde røma aat hi Verdi; um han vilde reide si 
Seng i det utarste Helvite, – – Gud var der, Gud var der; ingin 
Utveg, ingin einaste trygg Flekk. Napolon laag kje trongare i Kista si enn Enok 
her; han hivde og kasta seg og totte stundom han maatte kovne. 
Av djupaste Naud ropa han til Gud: um der ikkje endaa kunde vera ei 
Redning for han? Um ikkje Jesus vilde forbarme seg og gaa i Bøn for han? Han 
skulde kje beda um aa koma i Himilen. Han venta seg kje Plass i Guds 
Helgenflokk; berre han fekk staa nedmed Døri ein Stad, berre han fekk gøyme seg 
burt i ei Kraa, der han var trygg; ja berre Gud vilde taka Blodskuldi fraa han, 
letta han for denne svære Syndetyngdi, gjeva'n Ro i hans Sjæl og taka 
burt Angesten, – so fekk han sidan gjera med han kva han vilde. Han 
skulde vera fornøgd med alt. Men hjelp meg, hjelp meg; lat meg kje gaa under; 
Herre frels meg, eg forgaar! – 
– – Det vart so forunderlegt for han; um han var i Lìkamen 
eller utanfor Lìkamen, det visste han ikkje; men vakin var han. Og han 
saag – saag .... 
Himilen var svart som Jord. Djupt der nede susa Have. Alle Skip og Farty vart 
kasta i Land og sundslegne. Leviatan tumla seg som ein stor Kval, og det stod 
Eld av Augo hans, og Røyk or Gape. Og ei Røyst utanum og attanum Verdi sagde: 
«Det er fullbragt.» 
Daa slog ein svær, tung Eldsloge ut av Himilen i Nord. Og Have koka upp i gul 
Foss med eit Brak som av mange Tordøn. 
Han vart rædd og snudde seg 
burt; daa slog det Logar ut i Austhimilen og i Fjelli. Vaadalskula brann; 
Skarefjelle brann; Fjell etter Fjell tok Eld og sprang sund, og ut av botnlause 
Rìvur og Hòl slog digre gule Logar. Endaa ein Gong snudde han seg 
burt; daa saag han med vitlaus Rædsle, at det stod Røyk av Have. Ein tett svart 
Røyk; som naar Raa-Lyng brenn. So slog det ut i ein forfælande Loge, som velte 
seg mot Skyine som eit ut-rullande Segl. I same Stundi rivna Himilen. Og Jordi 
vart burte under Føtane hans; men Logane slog ihop yvi han fraa alle Leidir 
... 
Han seig ihop i Inkjevetta og gav eit langt, langt Skrik. Gjenom Eldhave kom 
Djevelen symjande som ein brun Kval og gapte, gapte. Daa fekk Enok Magt til aa 
rope paa Jesus. Og i det same hadde han Tak i ei Hand. Det var liksom berre ei 
Hand. Men i den Handi var der eit Gap som etter ein Nagle. – 
– Ute i Kjøken høyrde ho Anna eit Skrik so fælt, at kvar Blodsdrope rann i 
henne ... Og Knéi vart so veike, at ho vilde sige ned. Fleire Rop kom; ho 
vann seg yvi og kava seg inn; – endaa laag han under Dyna og stunde. Han 
maatte ha havt ein skræmeleg Draum. Men no var det som det 
stilna av 
att. Ho stod yvi Sengi stiv og rædd; fekk kje upp Mæle; lydde lengi; so forstod 
ho, at han hadde roa seg til. Ho gjekk ut att. Marta og dei smaae hadde klyngt 
seg ihop i Stogudøri. «Er han Far sjuk?» spurde Gunnar. – 
«Eg trur kje det var noko ... med Guds Hjelp.» – Dei gjekk 
aat Kjøken att, men lét Døri stande. Ho Anna fekk ei Skjelte-Rid og 
maatte setja seg. 
Enok laag inne og fekk Naade til aa beda. Han bad paa ein annan Maate enn fyrr. 
Og han fylltest av eit Von sterkare enn all Djevelens Magt; for no hadde han set 
Naglegape. 
Endeleg hadde Gud forbarma seg. No hadde han fengi Svar! – eit Teikn so 
visst, at han aldri turvte tvìla. Ein uendeleg Fred strøymde inn i hans 
pinte Bryst. Heile Hugen glødde i Bøn; alt, som i han var, loga i Bøn; Synd, 
Angest, Tvil og Naud braana og brann upp i denne Straum av Eld; han bad kje med 
Ord; han bad med sjølve sitt Hjarta. 
Anden var det som bad i han no, Bøne-Anden, som Gud sende; og det vart ljost i 
han, og reint, og Hjarta i han mjukna og tinte. Han skaptest um, føddest um; 
Djevelen slepte Tak etter Tak; Syndi tærdest burt Flekk etter Flekk; den gamle 
Adam dovna og døydde. Forunderleg godt og trygt fekk han halde fast i den 
Frelserhandi som han enno tottest sjaa; og fraa Naglegape strøymde 
det inn i hans letnande Hjarta eit Hav, eit Djup av Kjærleik og Forsoning. 
Daa han hadde slutta denne si sæle Bøn, den fysste rette Bøni han nokon Gong 
hadde bedi, – daa vart det sagt i han so visst og fast som berre ein kann 
segja eit slikt Ord: 
«Vær frimodig, min Søn, dine Synder ere dig forladte.» 
Enok stod upp. 
Det var fullbragt. I ein Augneblink so lang som eit heilt Liv var det hendt; det 
store Under var hendt: han var umvend. 
Fortumla og ør, men so glad som han aldri hadde tenkt han kunde bli, la han seg 
paa Kne ved Kòla og song. Det var Brorsons Jubelsalme: 
«Nu har jeg fundet det, jeg grunder 
mit Salighedens Anker paa...» 
– Ho Anna stirde halvrædd paa Mannen sin. Han var svært bleik, og Andlite 
hadde noko ho ikkje rett vilde kjennast med, – ein underleg stiv, liksom 
burt-rykt Smil; men paa Augo og Kinnar viste det seg at han hadde graati. 
Aldri hadde han trutt at Live i Gud var so sælt, ikkje um heile Verdi hadde sagt 
det. 
Han hadde lesi um Freden som gjekk yvi all Forstand; men det hadde for han vori 
Ord utan Meining. Aa vera vakt, det hadde han helst tenkt var eit Stræv, ein 
lagde paa seg til aa sleppe Helvite; den Gleda dei snakka um, denne Vissa og 
himilske Kvila, det maatte meir vera som ein Draum, noko, dei fekk seg til aa 
tru, liksom til Trøyst for alt det gode dei laut gjeva upp her i Verdi. 
Aa, at han ikkje hadde havt betre Vìt. Aa, at han hadde kunna vera so vond 
med seg sjølv; at han hadde stengt seg ute i so lang ei Tid fraa denne 
forunderlege Sæla! 
– No fekk han kjenne og sjaa. Det han ikkje hadde trutt, det fekk han 
sjølv lìva. 
Det var større Ting enn han hadde høyrt av nokon Munn eller lesi i nokor Bok; det 
var det som ikkje lét seg utsegja. Han var alt i Himilen. Han hadde ikkje 
berre Trui paa 
aa vera frelst; han var frelst. All hans Synd var 
kasta i Have. Aldri skulde ho koma for Dagen meir. Han var som den kvite Ull og 
den skinande Snø; Jesu Reinleike var hans; Djevelen kunde kje røre han med ein 
Finger. Og det fylgde ei Glede med, ein Lyst og ein Jubel, og ei unemneleg 
Trygd; inkje noko i Verdi var so trygt som dette. Alt anna kunde ljuge; alt anna 
kunde vera Draum; men i dette var der korkje Draum eller Lygn; det var livande 
Liv; det var Ja og Amen. 
Her stod han sjølv eit nytt Menneskje, umskapt ved Guds Almagt mot sin eigin 
Forstand. Det som fyrr var hans Lyst, baud han no imot; det som fyrr syntest 
Daarskap, var no hans Liv; og istadenfor den Otten og Ufreden, han med si eigi 
Magt aldri hadde raadt med, kjende han no heile Hjarta sitt fullt av Ljos, 
Varme, Glede, Kjærleik, Kraft; og kor skulde alt dette vera komi fraa, daa han 
sjølv ikkje ein Gong kunde ha tenkt det, ja ikkje forstod det enno! 
Aa Glede yvi Glede, aa himilske Ljos og Trygd! – gjenom Sjæli hans gjekk 
som Lovsongar. Aa du Daude, kor er Odden din no? Du arme Djevel, kor er no ditt 
Mod? du hev nok funni den, som kann taumkøyre deg no? – Ja no kann du 
liggje der og vride deg, du gamle Eiterorm. 
Ein brennande Hug til Orde og Bøni fyllte han; aldri kunde han bli 
trøytt av aa umgangast Gud; Bøni var hans Andedraatt og Orde hans Mat; hans Mat 
og Drykk og Leik og Lyst; hans Lengt og stendige Traadom. I Orde var Livsens 
Ande og Guds Munns Kyss; der fann Sjæli sin Brudgom i Kjærleiks Eld; dei tvo 
heldt Bryllaup der og vart eitt i brennande Umarming. 
Fyrr var han utanfyri, naar Velsigningi vart lyst; naar Herren tala til sine, var 
det aldri til han Enok. No skulde han kje lenger staa utanfyri. No høyrde han 
til Guds Flokk og kunde taka Orde til seg som dei andre. Alt det fagre og ljose, 
alt det høge og herlege, alle dei store Signingar og alle søte Kjærleiksord, det 
var alt til honom. Men Dómar og Vaabønir stod han utanfyri no. Han var 
kje under Vaabøni lenger, men under Naaden. Aa Jubel; aa Triumf! Og kor vilde 
kje Orde meir og meir opne seg for han i alle sine Søtleikar og Rikdomar, i alle 
sine sæle Gaatur og all sin løynde Glans! Han vilde faa symja i Ljos og Liv, 
kjæte seg i Varme og Sol, svelja og svarme i Guds gode Ting; og han vilde finne 
Raadir og Hjelp i alle Mot, Trøyst i all Sorg, Lækjedom mot alle Mein, 
Upplysning i all Tvil, Bot mot all Brest, Kvild for alt Kav, Livd mot alle 
Stormar. Guds Ord var hans Heim, hans Bu 
og hans Borg, hans Tempel 
og Tun, hans Lysthus og Paradis. Men naar dei vonde Dagane kom og Sattan sette 
inn, daa vilde Orde vera hans Vaapenbu og Festning. Der vilde han finne baade 
Sverd og Skjold, baade Boge og Pil, og Styrken med; men fysst og sist vilde han 
finne det som heldt naar alt glapp: den sterke Handi med Naglegape. 
Og slik ein barnsleg Hug han hadde fengi til aa gjera Guds Vilje! Det hadde vorti 
hans Liv no; han kunde kje trivast utan det. Han fortente kje noko med det, men 
likevel –; um han so skulde koma til Helvite for det, han vilde gjera 
Guds Vilje endaa. I smaatt som i stort; i kvar ringaste Ting. Han tenkte kje paa 
anna no enn aa finne ut kva han Far der uppe helst kunde vilja. 
Han stod upp um Morgonen Klokka fem; me skulde kje leta oss og kjæle for Kjøte. 
Gunnar au maatte upp, med alt det han grét og ille lét, og endaa 
Mor hans bad for han; inga Avgudsdyrking no; og inga Kjæling og Bløyting! 
– Men Serina hadde fengi Kregda, 
so ho slapp; 
alltid skulde det gange so godt for henne. So vart Dagen vigd med Song og Bøn. 
Drengen og Gjenta laut og vera med; Enok var Husfar og andsvarleg for deim alle. 
Men han fekk dei kje til aa leggje seg paa Kne. 
Ho Anna slapp au; ho 
var so langt paa Vegen med det femte. Men Gunnar maatte til, endaa han vreid seg 
stygt. So las Enok Bøni av den «aandelige Kjæde.» 
Etter Bøni fekk dei seg Mat. Og ved Matborde skulde det vera stilt; me skulde 
hava Vyrdnad for Gud og Gaavune hans. Og me skulde tenkje paa, at Gud sjølv var 
tilstades, so me ikkje vanhelga Maaltidi hans med Tøv og Tattl. 
Fyri og etter Maten Bøn og eit Salmevers. 
So gjekk Enok til Arbeide sitt full av Annhug 
og 
Glede. 
Arbeide hadde vorti som nytt for han no. Det var kje lenger Trældom og Slit og 
Sut for Mammon; det var Gudsteneste. 
For Livsens Naudturft vilde Herren syte. Ikkje for den Skuld arbeidde me. Me 
arbeidde fordi Gud vilde at me skulde arbeide. 
Ein herleg Tanke var dette: at me i sjølve vaart Kvardagsstræv kunde dyrke Gud. 
Enok var Guds Tenar, um han so stod i Mỳkdungen. Det ringaste Arbeide var 
likso heilagt som Bøn og Song; Gud hadde fyrisett oss det; det var hans Arbeid. 
Og no tvìla kje Enok um Signingi lenger; skulde kje Gud vilja signe sitt 
eigi Verk? 
Ein Morgon gjekk han rundt i Løu og 
Fjos, i Kjeldar og paa Loft og 
all Stad, og heldt for seg sjølv ei serskild Høgtid. 
Aandi hadde lært han aa sjaa, at det var ikkje hans, det som her var. Eigaren var 
han Far i Himilen. Og han sagde fraa seg i sitt Hjarta Eigedomen til alt. 
«Deg, Herre, høyrer Jorden til, og all dens Fylde!» 
Sjølv var han berre Brukar, Laanar, Forvaltar. Og han bad um Naade til aa faa 
vera ein trugin Forvaltar. «Lat Sattan aldri faa forføre meg, so eg 
segjer noko av dette aa vera mitt eige! Lat meg brùka det alt etter din 
Vilje og til di Ære, so at du ein Gong kann segja til meg: 'Du gode og 
trugne Tenar, du hev vori tro over lidet; eg vil sætte deg over meget; gak ind 
til din Herres Glæde!'» 
Men enno var han kje ferdig. Det sværaste var att. Stod der kje at me skulde 
forsaka «alt det som var oss kjært i Verdi,» so Guds Vilje kunde 
hava Framgang i oss? 
Han sagde fraa seg Kone, Born, Skyldfolk, Venir; ingin annan Kjærleik vilde han 
hava til deim enn den som Jesus kravde, den aandelege Kjærleiken, som berre 
tenkte paa aa frelse Sjæline. 
So randsaka han seg sjølv og sitt Hus, kva meir der kunde vera aa ofre. 
Han fann Tòbakkje; det kasta han paa Elden. Men der maatte vera meir. 
Han forsvor alle Gjestebod og all Moro; aldri vilde han smaka ein 
Dram, aldri høyre Felelaat, aldri tala med Folk utan um Aalvors Ting, og aldri 
lesa verdslege Bøkar. 
Forteljingar og Skildringar fraa Ferdir og framande Land, det hadde fyrr vori 
hans beste Tidtrøyt. Baade Kveldar og Sundagar hadde han sìti med slikt 
Vas, og Djevelen hadde havt ei god Hjelp i denne Lestren til aa halde han burte 
fraa Herren. Han granska Bokhylla si og fann tvo Bøkar fraa si Skulemeistartid, 
som skulde paa Elden: «Erindringer fra en Reise i Sibirien», og 
«Snorre Sturlesøns norske Kongers Sagaer». So fann han 
«Gjest Baardsøns Levnetsbeskrivelse»; ja; den handla um ein Syndar 
som var komin til Ettertanke; – den fekk han vel spara. Ein Aargang av 
«Almuvennen»; paa Elden med den. «Skilling-Magazin» 
... den høyrde Boksamlingi til, og skulde dit inn att, so snart det vart Preike. 
Sistpaa fann han nokre Avisblad fraa seinare Tid; dei sende han til han Per der 
nord med den Fraasegni, at han vilde kje hava Bladi lenger. 
Bøkane bar han aat Kjøken og vilde leggje dei paa Skorsteinen. Anna kvakk; 
«vil du brenna dei dyre Bøkane?» – Ho hadde sét paa 
Mannen sin med halvrædde Augo i heile Dag. Daa var det som han umraadde seg. 
Det vart til det at han gjekk paa Lofte med Bøkane og hivde dei ned 
i Rapekista. 
Paa Lofte hekk nokre gamle Skinnklæde som han fekk Auga paa; daa vakna ein ny 
Tanke i han. 
Han saag nedetter seg: desse Klædi han gjekk i, dei var mest nye. Alltid hadde 
han havt det med det; innbilte seg, at han var ein berleg Kar; vilde gjerne 
gange hamslegt klædd, sjaa godt ut; – Øienslyst, Faafengd, den gamle 
Adam. Burt med slikt Fjas og syndig Lyst. Han skifte paa seg Skinnklædi. 
Brøkane var uppkròpne og stutte med store Krokekne; Kufta for lita og bøtt 
og skral; men det skulde kannhende ikkje vera godt nok aat denne 
Syndelìkam? Ei lita rund Skinnluve med Skyggje og svart Saudskinnskant 
fann han og sette paa Hovude. Ned i Gangen stod eit Par Tresko; dei kunde kje 
heller freiste til Faafengd, tenkte han. Og han bytte dei paa seg. 
Daa kjende han seg so god og glad. I desse Klædi var han liksom endaa meir trygg 
mot Sattans Aalaup. 
Ho Anna kom or Kjøken i det same; kvakk so ho kvitna; kva var dette for ein Fant? 
– So var det han Enok. «Men i Jøssu Nam, kva er det, du finn 
paa?!» – «Du skal ikke tage Herrens din Guds Navn 
forfængelig,» sagde han. 
«Du vil vel kje gaa ut i den Bunaden der?» – 
«Veit du kje at Gud gjorde Adam og hans Hustru Kjortler av Skinn og 
iførte dem? – so er vel Skinn godt nok aat oss au, tenkjer eg.» 
Han klakka i Veg paa sine Treskor, og det frasa og skraava i dei gamle 
Skinnbrøkane. 
Var 
han galin? – – 
– Heile Huse vart umstellt. Anna maatte gjeva etter, Stìg for 
Stìg. Kvart Paafynster han kom med var «Guds Vilje»; og til 
alle Motlegg svara han med Bibelspraak. Det hadde alltid fylgt Age med han Enok; 
men no vart det meir: det vart Rædsle. Ho kunde kje hjelpe det; ho var rædd han. 
Han var som forgjord. Det han sagde kom som or ei onnor Verd; vanleg Tale og 
Manns Meining kunde kje naa han lenger. Og under hans kvite Augo og stive kalde 
Andlit vart ho som klumsa, magtlaus og raadlaus som ho skulde tala til ein Vegg. 
Stundom gav ho seg yvi og grét; men Graat beit kje paa han meir enn 
Grunnar. 
«Denne Graaten din,» sa han, «viser nettupp at Gud vil det 
so. Naar Gud vil noko, so græt alltid Kjøte. 'Kjødets Sans er Fiendskap 
mot Gud'. 'Aanden begjærer imot Kjødet og Kjødet imot 
Aanden.'» 
Han blanda seg inn i dei argaste Smaating. For Gud gjaldt kje vaart 
«stort» og 
«smaatt»; alt var smaatt for 
honom; og alt kunde vera stort; han spurde berre etter Hjarta vaart, han; 
«skikker eder ikkje lige med denne Verden.» Og i Striden mot 
Djevelen galdt det kje minst aa gjeva Agt paa dei «smaae 
Ting». 
Alt skulde gange ut paa aa «fornegte oss sjølve». «Korsfæste 
Kjødet med Lyster og Begjæringar.» Agta oss for «Fraadseri og 
Drukkenskap»; segja fraa oss alt som høyrde til «Øienslyst, 
Kjødslyst og eit hoffærdigt Levnet». Aldri gjøde oss med feit eller sterk 
Mat, og ikkje eggje Gomane vaare med mange Slag eller med kunstig Tillaging. Det 
skrinnaste og magraste som Gud gav, var endaa for godt aat denne Ormeposen vaar, 
dette Syndebøle, som me kalla Kroppen. Helse og Kraft vilde Gud gjeva oss naar 
me bad; me skulde kje ha Magti i Matfate liksom Grisen. Varm Mat skulde det vera 
ein Gong um Dagen, men um Sundagen ingin Gong; det skulde vera Kviledag daa, i 
Kjøken som i Stogo. 
Og so skulde me vera nøgde med det som Gud gav oss. Det som vaks paa vaar eigin 
Grunn skulde vera oss baade nok og godt nok. Aldri kjæle for Kjøte med Kaupemat. 
Og denne Kaffidrikkingi som Folk tok til med i seinare Tid skulde me serleg 
halde oss ifraa. Hadde det vori Guds Vilje at me skulde drikke 
Kaffi, so hadde han lati Kaffien vekse i vaart eigi Land. 
I Klæde og Husbunad skulde me brùka same Maaten. Kaupety var Faafengd og 
Augnelyst. Likso gali var det aa setja Fargar paa Ty eller Ting; dei 
Lìtine Gud hadde sett, skulde vera oss vene nok, og me skulde kje vilja 
rette paa hans Arbeid. Vilde me kje gange kvitklædde, so kunde me halde svarte 
Sauir og veva Ty av den Ulli som dei gav. Og elles kunde me gange i Skinn, som 
var den Bunaden Gud serleg hadde gjort aat oss. 
I Huse skulde me halde Orden og god Skikk; Gud var ein Ordens Gud og lika kje 
Sumling. Mat millom Maali vilde han kje vìta av; Borni skulde kje heller 
eta til andre Tidir enn dei vanlege. Dei skulde hava Vyrdnad for Guds Gaavur, 
dei au. Med Sanning og i alle Maatar vilde Enok kunne segja som Gideon: 
«Eg og mitt Hus, me vil tjene Herren!» – 
Ho Anna gav upp aa stridast med han. Det kunde ikkje nytte; den Ridi han no hadde 
fengi, maatte gange yvi av seg sjølv. Ho fekk heller freiste aa jamne paa det 
verste i Løyndom; den fekk brùka Vìt som Vìte hadde. Endaa 
godt, so lengi han ikkje læste ned for henne og tok Lyklane ... 
Det skulde nokon ha sagt henne dette, daa ho flutte til Haave 
Gardmannskòne i Ungdomens Tid! Aa ja, ja; Verdi hadde nok for oss alle. 
Berre det ikkje gjekk gali med Vìte hans Enok! 
Det vart stilt i Huse. 
Hans var flutt; ho Marta vilde flytja so snart ho slapp til; alle gjekk og sturde 
og tagde. Men Treskorne hans Enok klakka og banka Huse rundt snart her og snart 
der, og det tasla og skraava i Skinnbrøkane hans som Kviskring i Kræane. Det 
saag ofte ut som han gjekk paa Lur; ein visste aldri rett kor ein hadde han. 
Ute song Nordvesten sin tunge Song. Det braut i Novine og blistra i Karmane. 
Lufti var graa av Snø som dreiv; og Jordi laag frosi og stiv og daud, med svarte 
Flekkir og skitne Fennar. 
Folk var mest aldri aa sjaa. Det var som dei var rædde. Ymse Segnir gjekk vel i 
Bygdine no um han Enok Ut-Haave. Av Gardsfolk kom det kje andre enn han Per der 
nord; han hadde nok og fengi som ein Kvekk i seg av det, som hende her i Haust 
med han Napolon. 
Men det dovna snart av att med Heilagdomen hans 
Per; og so vart han au burte. Det kunde vera soleis stundom, at ho Anna var glad 
berre det kom eit Legde-Menneskje til Hus, ja um det so var Fantar; det var daa 
eit Umskifte. Litegrand Drøs vart det gjerne au, so vidt ein fekk høyre Manna 
Maal og ikkje stødt sat nedtyngd av denne Stilla. 
Gamle Legde-Guri vart til stor Hjelp; ho hadde fengi det godt for seg i seinare 
Tid og kunde røda med han Enok. Skral var ho, sjukleg og einøygd og halt; men 
endaa var der Vìt i henne; og mang ei lang Skoming og mang ein seig Kveld 
fekk ho til aa gange i Samtale med han Enok um Blode og dei fem Saari, eller um 
Sattan og dei høge Freistingar; stundom antrast dei au. Det kunde vera vent aa 
høyre paa sùmetider; og Guri sa Enok Ting, som han kunde hava godt av; 
serleg um det at han «brydde seg med for mange Ting». «Kun 
ét er fornøden!» – smilte Legde-Guri. 
Ein hende Gong kunde det koma ein av dei gamle Hauge-Venine; daa vart det svært 
gildt. Dei hadde ein mildare Maate enn han Enok, og ho meinte han maatte hava 
godt av aa røda med deim. Elles kom dei godt til Lags med han. Han var nok vel 
strid i sùmt, totte dei, helst i Smaating; Gud kravde kje slikt av oss; 
og det kunde føre til Sjølvrettferd 
og Farisæardom. Men Enok greidde 
seg. Det hadde vorti hans Hug no, sagde han, aa lata Gud raa i alt; og 
«derpaa skulle vi vide, at vi kjende Gud, at me holde hans Bud!» 
Daa sukka dei gamle og sagde: «du er høgt benaada, Enok. Men du maa ikkje 
vera for trygg!» 
Ein Laurdagskveld kom Lars Danielsen fraa Nese. Daa fekk ho Anna slik ei god Von. 
Kunde den Mannen faa Tak paa han Enok, so vilde visst mangt besne. For Lars var 
upplyst og klok, attaat han var gudeleg. So var der og slikt eit godt og lindt 
Lag med han, og han hadde ei serskild Gaave til aa stelle seg med Folk. Han og 
Enok striddest mykje, og tokst heller hardt um sùme Ting, serleg um den 
«evangeliske Frihed»; Lars heldt fyri at Enok gjorde Evangelie for 
mykje til Lov; og det vilde kje Enok høyre. Men i Grunnen samdest dei godt. Det 
var berre ein Ting som galdt for deim baae: «Jesus Kristus og ham 
korsfesta.» Og naar ein samdest um det, kunde ein godt bera yvi med 
kvarandre i mindre Ting; «hvo som æder, foragte ikke den, som ikkje 
æder,» sagde Paulus. Dei heldt Bøn saman um Sundags Morgonen; og Anna 
totte det saag reint godt ut. 
Men endaa vart dei Uvenir fyrr dei skildest. 
Enok vilde kje laane Lars Hus til Uppbyggelsar. At Lars vitna «for sin 
Bror, naar 
han møttest med han paa Vegen», det var rett nok 
og godt; men tala Guds Ord i Forsamlingi, det hadde ingin Rett til utan dei som 
av Gud var innsette til det. Gud var ein Ordens Gud; han hadde sett kvar i sitt 
Kall og vilde at me skulde tena han der; han brydde seg kje um sjølvbedin 
Dyrknad. «Om vi have en Tjeneste, daa lad os tage vare paa 
Tjenesten», skreiv Paulus. Striden vart hard; og det fall djerve Ord. 
«Du maa kje tru anna», sa Enok, «enn at eg au hev vori 
freista til aa fara um og halda Uppbyggelsar; Kjøte freista meg sterkt ei Stund; 
for der var Æra aa vinna med det, og maklege Dagar» (Lars kremta og 
raudna); «men eg spurde meg fyri i Guds Ord; og der fekk eg tydeleg 
Upplysning. Naar du uppkastar deg sjølv til Lærar, sa Aandi til meg, so forsømer 
du for det fysste ditt eigi Kall; men du gjer det som verre er: du lastar Gud. 
Du segjer liksom til Gud, at han ikkje hev gjevi oss Lærarar nok; eller gode 
Lærarar nok; at han ikkje hev stelt det godt nok aat oss, so at du tykkjest 
maatta hjelpa 'n; men det er aandeleg Hofferdigheit, Lars, og 
Synd.» Lars forsvara seg baade kvasst og godt; han hadde Kalle av Aandi, 
um han ikkje hadde det ytre; mange var Leigesveinar, um dei aldri so mykje hadde 
Kongebrev ... Men Enok gav seg ikkje. «De Myndigheder, som ere, er 
forordna av Gud! 
– Og me skal kje setja oss imot Guds 
Forordning, um me aldri so mykje tykkjest ha «Kall» til det; det 
Kalle er kje av Gud; det kann likso godt vera av Kjøte.» Dei skildest med 
Bønir til Gud um Upplysning for kvarandre, og Lars var heller raud i Andlite daa 
han gjekk. – 
– Dei einaste Dagane ein kunde hava det paa vanleg Folkevis, var naar han 
Enok var burte. 
Ein Dag var han paa Aase i Fatig-Kommissionen; og endaa Kvinnfolki hadde 
Klædevask, og endaa Gunnar maatte liggje i Kjeldaren og pìla rotne 
Jordeple, vart det mest som Høgtid i Huse. God Mat vanka der, og Drøs og Laatt; 
men Gunnar pìla ei halv Bytte Eple i rivande Hast og sette seg so til i 
Kammerse med Karjolen sin, som han aldri fekk arbeide paa no, sidan han Far vart 
soleis. 
Det var eit raatt, kaldt Vêr; Snøen fall blaut og tung, og Lufti var sur 
og uhugleg. Ein Kopp Kaffi skulde smaka godt no; og ho Anna hadde att litegrand 
fraa fyrr; det maatte ho daa ha Lov til aa brùka. Elles kom kje han Enok 
heim fyrr i Kveld. Og Gjenta var van med ein Kopp Kaffi paa Vaskedagar. Snart 
stod Huse fullt av frisk, god Kaffidaam, og Kvinnfolki vart so blide og glade, 
at det baade lyste og lo av deim. 
Men um det var eit Hende eller det var Fanteskap: daa Kjelen koka som 
best, kom han att, han Enok. 
Ho høyrde han i Gangen og kvakk so ho fekk vondt. Kjelen av Kroken og burtunder 
Benken; Hjarta hamra og Øyro song ... so gjekk Døri upp; og Enok stod der. 
– – Berre stod der. 
Ei fæl Rædsle var det som fylgde han; ho hadde kje gjort noko vondt, og endaa 
vart ho som lam; Stiringi hans kjende ho i Ryggen. Og det vart svart og stilt 
ikring henne som fyri eit Uvêr. 
«Er det paa den Maaten du er Mannen underdanig ... ligesom Herren», 
kom det seint og kaldt. 
Eit innvondt, tungt Sinne koka upp i henne, og ho fann det ho skulde svara 
–: 
«Det var vel kje Meiningi at eg skulde kasta ut den Kaffien som var 
att?» Ho stod med Ryggen til han og studde seg innaat Benken. 
«No skal du kje gjera Hjarta ditt til ei Røvarkula, Anna. Du visste godt 
at eg vilde kje dette. Det var difor du vilde lura deg til med det naar eg var 
burte. Men der er ein som ser alt; og han stelte det so, at eg kom yvi deg. No 
kann du lata det vera deg ein Lærdom til ein annan Gong. Noko Kaffislabberas 
skal der kje vera i mitt Hus; og vil du kje sjølv slaa ut dette 
Brennvatne, so skal eg gjera det.» Han kom nærare. 
«Slaa ut – Guds Gaavur!» ho laut setja seg beint ned. Ho 
hadde aldri høyrt so fælt. Dei Augo ho sette paa han var so skræmde, at han vart 
mest uroleg. 
«Hadde det endaa vore Brennevin!» heldt ho fram. «Men eg hev 
daa so mange Gongir havt godt av ein Dròpe Kaffi, helst naar eg hadde 
denne Verken under Bringa; – og det ser nok ut til, at den skal ... faa 
halda paa ...» ho kava med Graaten. 
– «Er du sjuk, so skal du beda Gud um Hjelp; det er han som 
straffar deg for Syndine dine.» 
«Eg tenkte me skulde brùka dei Raadine han hev gjevi oss, 
eg», hiksta ho. 
«Beder for kvarandre og bekjender Synderne for kvarandre, at I kunne 
læges, stend der.» 
Men no skulde han ha det; ho var so harm, ho vyrde inginting –: 
«Eg visste kje anna enn at eg au skulde ha eit Ord aa seia her i Huse. Eg 
kom daa kje so naki til Gards. Men» ... skræmd av sitt eigi Mod skunda ho 
seg aa falle av att. «Naar der aldri skal vera Fred aa faa, so ... fær du 
vel truga deg fram i alt; du veit, eg er 
berre eit stakkars 
Kvinnfolk og ... hev ingin til aa ... forsvara meg ...» Graaten kom; 
– «og naar det er so ... at du ikkje timest til aa ... unna meg so 
mykje ....» 
«Der maa vera reint noko Djevelskap i denne Kaffien, naar han kan vera so 
kjær for Kjøt og Blod. Dess gladare skulde du ofra han, – liksom eg ofra 
Tòbakkje.» 
Han kom fram og tok Kjelen; gjekk so aat Bakdøri. 
«Ja spøkjer kje dette for einkvart –!» ropa ho rædd. 
«Det kann koma den Dagen, daa du vert so fatig at du lyt beda um ein Kopp 
Kaffi for Guds Skuld!» 
– «Eg og alt mitt er i Guds Hand,» sagde han, mest skræmd. 
So gjekk han ut og slog Kaffien paa Dungen. 
Daa han kom inn att, var ho Anna i Seng. Han forstod nok kva det var: ho vilde 
paa si Kvinnfolkvis skræme seg fram; men han fekk gange Guds Veg han, so gjekk 
det vel yvi. «Kor er han Gunnar?» spurde han. 
«– Eg totte du jaga han aat Kjeldaren i Dag», sukka ho 
innvondt. 
I det same rørde Gunnar paa seg ut i Kammerse. Han munde ha høyrt det. Stakkaren 
hadde kje tort lìda seg heile Tidi sidan Far hans kom; no fekk vel han og 
svide. Ho breidde Dyna yvi seg og vilde kje høyre meir. 
Men daa Gunnar fekk Ris uti Kjøken, skreik han so jammerleg at det 
nytta kje korkje Dyne eller Dott. Ho høyrde alt; og det skar i henne som med 
Knivar. Ho fekk ei Skjelterid so ho vart mest rædd; krabba upp i Sengeskaape og 
tok Hoffmannsdropar. Men daa Enok kom inn, fekk ho segja han eit Ord so 
brennande, at det gjorde henne godt langt inn: «du fær be' Marta 
koma upp; eg kann maatta ha Bod etter Jordmori!» – 
Og Gudskjelov; ho saag at det gjekk i han Enok. – 
– Men Gunnar laag i den svarte Eplekjeldaren og harma seg paa Far sin og 
grét. 
Aldri fekk han den Karjolen ferdig! Men det laut bli ei Raad lel. Han fekk 
arbeide um Sundagen. 
Annan-kvar Sundag var det Preike i Aasekyrkja; daa gjekk han Far dit, og so var 
Gunnar fri. Det var berre den skarve Leksa; men den fekk han heller lesa paa um 
Laurdagskvelden. 
Men daa næste Preike-Sundagen kom, fortalde Enok, at han vilde slutte med 
Kyrkjegonga. 
Han hadde ingin Vanvyrdnad for Embætte; det var ikkje det. Og han visste at Orde 
var like godt for di um det vart forkynt av eit Verdensbarn. Men Gud vilde at 
han skulde 
vera Prest i sitt Hus. Til Kyrkja kunde han kje faa alle 
med; og naar han gjekk burt, var han rædd det gjekk ymist med Gudstenesta heime; 
dermed fekk han halde seg til Husar sjølv, so at ingin av hans skulde vante 
Næring for Sjæli. 
Gunnar grein av Sinne; so tok Graaten han. Og han fekk Ris so han mest vilde 
kikna. Dermed var den Voni sløkt. Og Sundagen vart den verste Dagen i 
Vìka. 
– Men for Enok var det den sælaste. 
Daa fekk han forlyste seg i Orde fraa Morgon til Kveld, reint som svire i Orde og 
Naaden. Gud førde han paa sine grønaste Beite og til dei klaaraste Kjeldur; han 
fekk feite seg som Øyk i Eng og solke seg som Barn i ein Solbakke. 
Fraa Buakammerse vart det grøne Borde flutt inn; det skulde vera aandelegt 
Matbord, liksom det raude Borde var Matbord for Lìkamen. Leseborde vart 
sett millom Vindaugo under Spegilen, so der kunde vera ljost; Matborde maatte 
nedi Myrkekroken 'med Døri. So stod Enok ved Leseborde og var Prest i 
sitt Hus, og Andlite smilte med sin himilske Smil; og Munnen svelgde og smatta 
som i Vellyst. 
Aa, kor godt og trygt det var aa vera her saman med Jesus i den søtaste Kjærleiks 
Umgang. So kunde det gjerne storme der ute; og Himilen kunde 
gjerne vera graa og kald. Og naar dei svarte Tréi der ute susa og skreik 
um Vinter og Daude og all Tings Faafengd, so kunde me herinne svara med 
Fagnarop; kva skilde det oss um Verdi var kald, naar me hadde Soli og Ljose midt 
ibland oss? 
Men i Skùmingi, naar han ikkje saag lenger, sette han seg ned og rødde um 
Gud. Fortalde kor godt han hadde det no, og kor vondt han hadde havt det fyrr; 
forklaara kva Gud hadde synt han og lært han sidan sist; tok uppatt fraa 
Tekstine slikt som han hadde merkt seg iser, og gjorde Tilmaatingar av det paa 
deim som var til Stades. Ho Anna kjende ofte at det var henne det galdt; han 
Gunnar fekk sitt kvar Gong, han; og var Marta inne, so var der eitkvart aat 
henne au, mest for di at ho gjekk paa Garden um Sundagen istadenfor aa vera inne 
aa tena Herren. 
Gunnar var reint raadlaus i Fyrstningi. Alltid laut han sitja inne og høyre paa; 
men so sovna han, og daa fekk han Ris. Sidan laut han staa ved Borde, naar Far 
hans las, um han daa kunde halde seg vakin. Det hjelpte eitgrand. Men Johan 
Arndt var uendeleg. Der var «syv væsentlige Stykker, som hørte med til 
den sande Kristendom,» og um Gunnar stræva aldri so hardt, so klara han 
seg kje lenger enn til midt uti det tridje. Endaa stræva han ei 
Stund; stræva; stræva; reiv seg i Augo; tenkte paa Rise; «men dette er 
Troens sande Fundament og Grund ... og ingen kan komme til Gud uden en sand 
Erkjend ...» Rise, Rise; «thi der er ikke Salighed i nogen anden, 
ei heller er der noget Navn ...» Gunnar dubba. Dubba og skvatt uppatt; 
dubba ... og skvatt uppatt. Dub–ba ... og sov. Aah!! – vakna av 
ein Smell; det gjekk kvitt for han, Skodd; uf, der var han Far; – Rise; 
han maatte vakne. 
Men han fann ein Utveg tilslutt likevel. Det gjekk betre naar han ikkje høyrde 
det Slag paa han Far, men berre tenkte paa Karjolen. Korleis Karjolen skulde 
vera; korleis han vilde gjera det og det; kor han skulde faa Maaling ifraa, og 
kva Maaling der skulde vera paa kvar Ting. Dette tamde han seg upp i etterkvart, 
so det stundom mest vart likso gildt som han skulde havt Karjolen for seg. Sidan 
fann han paa meir, bygde Kvernhus, gjorde seg Baatar, tenkte ut ei Greide som 
han skulde kunne gange paa Vatn med; tilslutt vart denne Tankeleiken so gild at 
han dreiv 'n til andre Tider au, og ikkje berre um Sundagen. Men 
harmelegt var det aa sjaa, at ho Serina skulde hava det so godt; ho lurde seg 
berre attum Stolen til Mor si ho, naar han 
Far las; og der sat ho og 
blunda og sov so mykje ho vilde. – 
– Enok skỳna at her vart nok Strid. Men han fekk berre vera glad. 
Ein Jesu Fylgjesvein skulde hava Strid i Verdi. 
Og han skulde nok vinne; for no hadde han Hjelp. Hjarta henner Anna bøygdest nok 
naar Tidi kom, og Borni var han heller ikkje rædd for. Dertil bar han deim for 
trutt fram for Gud, og lét Anden verke paa deim gjenom Orde seint og 
tidleg. Og um Gud kannhende vilde prøve han ei Stund, so skulde han kje tapa 
Tòlmode. Med Gunnar var det verst; den gamle Adam var svært sterk i 
honom; men Gud vilde nok hjelpe. Og so hadde han gjevi oss ei herleg Gaave i det 
mjuke, kvasse Bjørkeris. Aa, for ei sæl Stund det skulde verte, naar han ein 
Gong kunde segja med Gideon: her er eg, Herre, og alle dei du hev gjevi meg! 
Verdi vilde spotte og læ, og Folk vilde tru han var galin; men aa bli hædd og 
spotta for Jesu Skuld var det sælaste av alt. Og som Arndt sagde: di meir ein 
vart hædd av Heimsens Born, di vissare kunde ein vera um sin Kristendom. Det kom 
nok den Dagen, naar han kunde læ og dei laut graate. 
Den verste Striden fekk han vel med seg sjølv. Um han fekk vera paa Tabor no, 
so maatte han kje tru at 
det 
skulde vara æveleg. 
Han visste kor han var veikast, og kor Sattan vilde setja inn; Elsk til Verdi og 
Sorg for Næring hadde alltid vori hans Kjælesynd. Her var det daa det galdt um 
aa vera paa Vakt. I sitt Hjarta hadde han sagt Verdi fraa seg; no galdt det aa 
trengje ho ut or Tankar og Hug, so ho ikkje skulde snikje seg innpaa han att. 
Vaka og beda; vaka og beda; syvjast han aldri so lite, kunde Fienden snart faa 
eit Tak. 
Han bad til Gud um eit sterkt Ord til aa stengje Verdi fraa seg med; og daa han 
ein Dag i desse Tankar slog upp Bibelen, fall Augo hans paa det Jessu Ord: 
«Sørger ikke for den Dag i Morgen.» 
Der var Orde. Han lyfte Augo til Himilen og takka Gud. Med det Orde kunde han 
stengje Verdi fraa seg som med ein Koparmur. 
Ikkje tenkje lenger enn han saag; lìva heilt med Gud i den Stundi han 
aatte; det var Tingen. So snart det kom ein Tanke paa «sidan», ei 
Sut for Framtidi, ein Draum um komande Ting, – «sørger ikke for 
den Dag i Morgen!» vilde han segja til seg sjølv, og Sattans Kunstir 
vilde brotne. 
Han vart vaat i Augo av Glede og Takk. Kva hadde det paa seg aa slaast med Satan, 
naar Gud sjølv gav han si fulle Rustning! For ein Rikdom av 
Styrke og Kraft der laag i kvart minste Guds Ord, berre ein hadde Andens 
upplatne Augo til aa sjaa med! 
– Og Enok vandra i Ljose. Han slog ein Bøne-Ring um dette 
«her» og «no», og livde med Gud i Augneblinken. Daa 
var det som alle jordiske Tyngdir og Sutir lyftest av. Han sat gøymd i Gud som 
inni ei Skjoldborg. 
Alt som ikkje tydeleg var Guds Vilje vart uhuglegt. I uklaare Tilfelle gjorde han 
det som baud mest imot for Kjøt og Blod; daa kom han Guds Vilje nærast. Og Andi 
vitna daa med han, at han var paa rett Veg. Men var han veik og gjorde etter 
Kjøte, vart han strakst uklaar i Samvite. Det kom som Skyir for Soli; det kolna 
og myrkna i Hjarta hans. Anden arbeidde i han all Tid, so at Samvite vart for 
kvar Dag gløggare. 
Han las i Testamente det store Domar-Orde som skal skilja millom vonde og gode 
paa hin Dagen. «Dei svoltne gav dé Mat; dei tysste gav dé 
Drykk; dei framande tok dé til dekon; og so mykje som dé hev gjort 
mot desse minste Brørane mine, det gjorde dé mot meg!» Og han 
snudde seg til Kona si og sagde: «Høyrer du Anna? Han Far vil, at me 
aldri skal negte Fatigfolk Mat eller Hus. 
For det me gjer mot deim 
er som me skulde ha gjort det mot Jesus.» 
Ho Anna vreid seg. «Du veit her gjeng mange,» freista ho. 
«Det skal du kje syte fyri,» sagde han. «Di fleire her 
kjem, di større vert Løni vaar i Himilen!» – 
Ein Dag kom han med eit nyt Paafynster. «No ska du faa eit Jesusbarn i 
Huse,» sagde han. 
Ho saag paa han; kva tru han no meinte. 
«Enkja paa Heialand,» heldt han fram, «var her og klaga seg 
so av Naudi; og so laut eg lova aa taka ei av Døtrane hennar til oss, so det 
kunde verte litt lettare for henne. Eg veit det er Guds Vilje; og eg kann kje 
tru at du hev noko imot det?» 
Anna sukka tòlmodigt og tungt. «Kor gamal er ho?» 
«Ho er paa Lag tolv Aar. So ho kann verte til Hjelp for deg au ... no, 
naar ho Marta flỳt fraa oss.» 
«Ja me skal daa vel ha Gjente att?» – ho vart uroleg. 
«Kann du finna ei Gjente, som held seg til Frelsaren, so kann du ta henne 
... men noko Verdensbarn vil eg kje vìta av meir.» 
Anna snudde seg ifraa han. 
«– – Eg vil kje feste Dreng heller», tok han frami 
att og gjorde seg fjaag. «Eg veit at Gud er sterk i den veike; og han vil 
nok hjelpe 
meg. Og kann han hjelpe meg, so hjelper han deg au, naar 
du bed til han. Ho Serina tek au til aa vitrast.» 
Berre ho kunde skyna, korleis det var med Vìte hans – – 
«Det er kje anna enn Vantru aa halde Tenarar. Det er som me ikkje trudde 
Gud kunde hjelpe oss med det Arbeide han sjølv hev lagt paa oss. Me skal berre 
tru. Hadde me Tru som eit Senapskorn, so kunde me flytja Berg, veit 
du.» 
«Ja ... naar du plent vil ha Ende paa meg, so –! Eg er snart so lei 
av meg», kom det med graatkvævt Maal, «at det mest kann ... vera 
det same.» 
«Du skal sjaa det gjeng betre enn du trur!» trøysta Enok. 
«Han hev all Magt i Himilen og paa Jordi; det vesle Stræve ditt er 
inginting for han. Gud er sterk i dei veike; du skal berre hugsa det; – 
og so beda.» 
Han trampa i Veg paa sine Tresko og saag blid ud. Anna stod etter modlaus og 
mødd; Taarir rann, men ho kjende det ikkje. 
Skulen var ventande; og Anna gledde seg til dette. 
Den Vìka kvar Haust og Vaar naar Skulen var i Huse, det var ei gild Tid. 
Vel fylgde det Uro med Skulen, og ikkje so lite Stræv; men so var der og so 
mykje som var huglegt. Berre aa sjaa paa alle desse friske Borni –; mang 
ein tung Tanke kunde det drive burt. Dei tok Verdi lett, dei smaae; dei hadde 
kje mykje Bry for den Dagen dei ikkje saag, dei. Det kom deira Tid og; men so 
hadde dei det no godt so lengi det varde. Og so lika ho so godt aa sitja inne 
med Rokken og høyre paa, naar Skulemeistaren spurde Leksune. Dei Stundine hadde 
ho reint godt av. Um ho ikkje lærde so mykje nytt, so fekk ho daa friske paa 
mangt som kunde vera gløymt; og so mintest ho so godt den Tidi daa ho sjølv var 
lita. Jamenn var det ofte so ho totte ho livde sin eigin Barndom uppatt i desse 
Timane. 
Og naar det leid til Kvelden og Skulen slutta, og Skulemeistaren 
sette seg til millom Husens Folk og rødde med deim, so kunde det vera ikkje 
mindre gildt. Mykje kunde ein faa Greide paa som ein aldri hadde visst; og um 
dei kom til aa skjemte og læ, so vart det daa aldri noko Heigraskap. 
Dei hadde vorti so kjende med han Tarald Aksdal, at det 
var mest som han skulde høyre Huse til; og det vart Sorg baade paa store og 
smaae her i Haust, daa det vart til det at han skulde gjeva upp Skulen. 
No skulde dei hava denne unge Son hans Torkjell Tualand, han Tønes; so det kunde 
vel spyrjast, um det vart fullt so gildt. Dei kjende kje denne Guten; han hadde 
vaksi upp hjaa ein Farbror sin lenger sør, og dei visste berre at det skulde 
vera ein Raring. Aldri hadde han haldi Lag med hin Ungdomen, og aldri hadde dei 
fengi han til aa arbeide; han berre vilde lesa og skrive, han; og dei sa endaa, 
at han dikta Visur; so hadde daa Farbror hans sendt han av paa denne nye Skulen 
der sør, «Lærarskulen» dei kalla, so han kunde bli Skulemeistar. 
No fekk me daa sjaa. Glup til aa skule laut han vel vera, naar han hadde vori av 
og lært det; og det kunde vera godt det au, helst for han Gunnar. For det gjekk 
smaatt med Gunnar i dei boklege Ting. Han hadde nok Hovud, men 
det vanta paa Hugen. 
Underleg nok høyrdest det elles ut til at Guten sjølv gjerne vilde i Skulen no. 
Men dette hadde sin serskilde Grunn, som ho Anna ein Dag fekk høyre. 
Far hans hadde gjort han ei Skinnbrók; og den skjemdest han so av, at 
sidan han fekk den, hadde han vori reint som rædd Folk. Mest skydde han sine 
fyrre Leiksysken, Borni hans Per der nord; men so hadde no og ho Litla-Olina 
lætt aat han au, daa ho fysste Gongen saag han i Skinnbrok. Tresko hadde han og 
fengi, som han ikkje var stort gladare i. No visste han at i Skulen fekk han gaa 
sundagsklædd; og dette gledde Ungen seg so til, at han reint gløymde Uhugen til 
Boki. 
Mor hans laut læ. «So hev daa Skinnbrøkane vori gode for einkvart,» 
sa ho. 
– Men noko leidt skulde det koma her og. Det var reint som det var 
utgjort. 
Det var nokre Dagar etter at «Jesusbarne» fraa Heialand var komi, 
– ein litin myrkleitt Gjentunge som heitte Jorina. 
Dei sat kring Kòla ein Kveld; Enok 
banda Byttur, Anna og 
Marta spann, Gunnar og Serina sat og las, og 
Jorina karda. 
Med ein Gong spruta ho Marta i og lo. Det munde vera so løgi det ho tenkte paa, 
at ho kunde kje halde seg lenger. 
«Eg kann kje anna, eg maa læ», orsaka ho seg; so fortalde ho: 
Ho hadde stadi utmed Brunnen i Dag, og der hadde ho set denne halvgalne Student 
Olsen koma svingande. Han gjekk med lang Frakke og Flosshatt og Stav og var so 
stram og strak, at det var reint Skìl paa. Men so var det det at Vegen 
var full av Snø, so han kunde kje faa svinge seg som han vilde. Han var paa 
Storlùna si reint, gjekk med Hovude i Nakken og Nasen uppi Lufti; men den 
rette Svingen kunde han kje faa paa seg med alt det han dibba og dabba; aa, det 
var so løje, at –! «Men – hi-hi! – det munde vera 
haalt paa Vegen eller kva det var; hi-hi; med ein Gong rauk han baklengjes so 
lang han var; Rauvi i Snøfonni og Føtane til Vêrs; og Hatten til den eine 
Kanten og Staven til den andre; og Olsen til aa banne so det lyste um han; hi, 
hi, hi! eg lo so eg hadde mest vondt av det.» 
Dei andre lo med; berre Enok sat streng og aalvorleg og banka paa sine Bytteband. 
So saag han upp; glodde paa deim. 
Det vart stilt. Kvar tok til att med sitt; ho Marta vart raud og 
lét Rokken snurre. 
– «Me skulde nok ikkje læ», sagde han Enok. «Jesus lo 
aldri.» 
«– – Ja tru det nyttar for oss aa mæla oss med honom 
...» Anna hadde stogga Rokken sin og stelte med Snella noko. 
«Me skal no fylgja hans Eksempel. – Og so skulde me hugsa paa, at 
me skal gjera Rekneskap paa Domedag for kvart unyttigt Ord, som me heve 
tala.» 
Rokkane kapp-surra. 
– «Det stend kje so i mi Forklaring», vaaga ho Jorina seg 
til, med Kremting og Raudning. 
«Kva stend det der daa?» spurde Enok fjaagt; han lika nok dette 
«Jesusbarne.» 
«Det stend: 'hvert utilbørligt Ord, som I have talet,' 
hm»; ho var raud som ei Glo. 
«Aa; hev du fengi fat paa den galne Forklaringi du au. Ja, den skal du 
brenna, Jorina. Eg fær heller kjøpa deg ei ny, naar eg kjem til Byn 
att.» 
Anna og Marta sat og glodde. 
«Kva seier du; er ho ikkje rett, den nye Forklaringi?» 
«Der er tvo nye Forklaringar; ei kann vera rett nok, men den andre er 
vrang.» 
«Ja men ... kann dei ha Lov til aa gje ut slikt 
daa?» 
«– – Dé veit, der skal koma falske Kristi og falske 
Profetar i dei siste Tidine. Og dei skal vera so fine og sløge at dei skal 
forføra dei utvalde au, um det var mulegt. Denne Presten Wexels er nok slik ein 
falsk Profet. Gud hev gjevi han yvi i kraftige Vildringar, at han skal tru 
Lygni.» 
«Det var fælt.» Rokkane tok til aa svive att. 
– – «Aa ja», sukka Enok; «det er fælt. Ein maa 
berre beda Gud vara seg ... og fri oss fraa det vonde. – Ja tenk, han er 
komin so langt at han trur der er Naade for deim, som er i Helvite.» 
«Nei men –! kann han vera so forblinda?» Rokkane stana 
... 
«Og dette hev han endaa sett inn i Forklaringi si, so dei einfaldige skal 
tru det er det reine Gudsord.» 
«Kann det vera Raad.» 
«Ja ein skulde kje tru det.» 
Det var reint stilt i Stogo. Ho Jorina som sat lengst bak drog seg nærare inn aat 
Ljose. 
«Og han skal vera Prest, – totte eg du sae?» spurde ho 
Marta. 
«Ja Prest er han.» 
«Ja men han er daa kje Prest no,» 
meinte Anna; 
«han kann kje forretta i Kyrkja, veit eg?» 
«Me fær vona det. Men han fær gje ut Bøkar, og det er verre. Han kann 
forføra fleire med det.» 
«Eg kann kje forstaa sovore.» Rokkane surra, smaatt og 
fortenkt. 
«– – Han fær vel si Straff ... paa den store Dagen,» 
sagde Enok; han banka og slog som han skulde havt Presten under Hamaren sin. 
«Det stend, at 'hvo som forarger en av disse smaa ... ham var det 
bedre, at der vart hengd en Møllestein om hans Hals og han blev nedsænket i 
Havet'.» – 
«Men at Presten vaar kunde vilja innføra ei slik Bok ... det forstend eg 
ikkje.» 
«Det var det at ho var autorisera; og so meinte vel han at han kunde vera 
trygg. – Det er nok ei Straff, Gud læt gaa yvi oss, for me ikkje vyrder 
Sanningi som me skulde. No læt han oss faa Lygn, av di han ser at me elskar 
Lygni.» 
«Ja–ja.» 
«Men ikkje skal mine Born gaa paa Skulen; og ikkje du Jorina heller. Me er 
rædde for aa gje Borni vaare Forgift; men er kje dette mykje verre Forgift, 
– som drep baade Sjæl og Lìkam tillike i Helvite! – Eg fær 
til aa skula dykk sjølv. – Gud vil gje meg 
Stundir til det 
au, naar han ser at det er so naudsynt.» 
Anna glytte burt til han Gunnar, Stakkar; – aa nei, slike stygge Augo han 
sette paa Far sin. 
– Og no fekk kje ho heller nokon Hugnad av Skulen. Ikkje vilde ho sitja og 
høyre paa, at Skulemeistaren gjekk og prenta falsk Lære inn i dei stakkars 
Borni. 
Ho Marta heldt ut til det femte var komi; so reiste ho. 
Glad var Enok. Endeleg var han heilt laus ifraa Verdi; no var alt det gamle 
framfari. Alt hadde vorti nytt; avstengt og fredlyst laag Huse hans der som eit 
Tempel; no skulde inkje anna høyrest der enn Guds Pris og Lov. 
– Og Dagane gjekk, og Enok fekk vera paa Tabor. 
Ingin Ufred, inga Sut; trygg som eit Barn fekk han lìva i Naaden. Um han 
trøytna ein Gong, var det berre aa søkje til Gud; i Bøni eller Orde fann han 
alltid ny Kraft; og aldri svikta Frelsarhandi. Kvar han gjekk og stod var han i 
Guds Fang; um han vakte eller sov, livde eller døydde, han visste at han høyrde 
Herren til; og det fanst ikkje vondt som kunde faa Magt med han. Sjølve Syndi 
var han fri; han synda nok, og det kvar Stund; men Syndi hadde kje Tak i Hjarta 
hans; som Paulus 
sagde: det var kje han som synda; det var Syndi som 
budde i han. Og alt vondt og alt ureint vart dagleg vaska av han i Jesu Blod; 
han var fri og lett som Fugl paa Kvist, og kunde springe av Frygd som David 
kring Arken. Verdi brydde han seg inkje um. Han kjende den som var sterkare enn 
Verdi. Aa store, store ugrunnelege Naade, som kunde gjera ei Sjæl so sterk og so 
glad, forløyse eit Menneskje som var selt og fordømt, rette upp att alt som 
Syndi hadde skjemt, binde Sattan og Dauden og alt vondt, so no var han som Adam 
fyri Syndefalle, og Verdi som eit Paradis, der Gud gjekk um millom Tre og Blom 
og gledde seg med Borni sine i den solblanke Vaaren. 
Ja Vaar, Vaar var det i Hjarta hans no. Det var som etter ein lang, svart Vinter, 
naar Soli bryt fram og jagar Skyir og Kjøld, tøymer Vêr og Storm, tiner 
upp Snø og Is, løyser alle Livsens Kimar og Spirur; so sender ho eit linnt, søtt 
Regn yvi alt som laag døyvt og daudt; med ein Gong skyt Vaaren upp med Blomar og 
Lauv og fine Angar, og der kjem Glede og Liv yvi all Verdi. So var det med 
honom. Alt grødde og grodde; der var varmt og frævt og spirande derinne, fullt 
av Godhug og Medhug og Kjærleiks Kraft; ikkje kjøteleg Kjærleik, som gjorde 
bløytin og veik, men Kristi Kjærleik, som gav Aalvor og Annhug. 
Ikkje ein Tanke kunde han tola som var Gud imot, ikkje eit Hugsviv eller 
Hugdrag som var anna enn Bøn og Lov; kvar Synd han kjende var som saag han Orm 
millom Lauv; velprydt og fagert vilde Hjarta hans vera for Brudgomen sin; det 
var den einaste Umsuti han no hadde. 
Og Gud var i alt. I Luft, i Jord, i Vatn, i Eld, i den sterke Storm og den milde 
Vind, i Arbeid og Kvile, i Svevn og Vaking; berre søkje han der som han var; han 
var aldri langt burte. Naar Soli skein var det Auga hans som lyste; Regn og Hagl 
var Hendane hans; men Stjernune um Natti var Engleaugo, Blinking og Maning fraa 
dei mangetusund som sveiv ikring Gud og venta paa oss; og dei vakte og varde oss 
paa alle Vegar, studde oss naar me stod, reiste oss naar me glatt; mang ein Gong 
naar Vinden blakra um Vangane hans, var det som han kjende Veift av kvite 
Vengir. 
Men i Stormen høyrde han Guds Røyst, og i Havbrak og Toreslaatt og alt som 
lét; Guds Røyst tona, susa, rulla gjenom Verdi i alle Ævur. Difor skalv 
dei Gudlause som ikkje hadde Fred; dei ræddast for Far sin, av di dei ikkje 
kjende han. Det var som med han Gunnar naar han hadde fari gali; han forstod 
ikkje at Far hans vilde han vel, naar han kom 
med Rise. Med ein 
Smil tenkte han att-ende til den Tidi daa han sjølv gjekk og var rædd; men det 
hadde havt sin Grunn; den Herre Sabaots Røyst var i Sanning skræmeleg for hans 
Uvénir. 
So godt fekk han hava det, at han stundom laut undrast. Hekk det rett ihop? Kunde 
eit Guds Barn hava det soleis i denne Verdi? 
Han hadde venta paa Strid og Møde, og so fekk han vera paa Tabor mest jamt. Alt 
gjekk so lett, so forunderleg lett; Gud verka i han baade aa vilja og aa 
ut-retta. Vart han kje haldin verdig til ei aalvorsam Prøving? Eller kva meinte 
han Far, tru? 
Alle Guds Mennar tala um Anfektelsar, um Strid og høge Freistingar, um Lutring 
som i Eld. Og Lars Danielsen hadde beint fram vara han imot aa vera «for 
sæl»; det kunde vera ei Sattans List, sagde han, til aa gjera han trygg, 
so han skulde somne av og sidan dess lettare lata seg yvikuve. «Det er 
som med desse Tre-plantune, han Møller paa Myre set i Glashus: dei renn fort upp 
dei fysste Aari, og alt ser gildt ut; men dei hev vorti fóse og veike av 
dei gode Dagane, og so snart som han plantar deim ut, og dei fær freiste 
Hauststormane og dei kalde Nætane, so folnar dei av og døyr burt, av di dei 
ikkje hadde Malmen i seg.» Ho Legde-Guri hadde meint 
det 
same. Sjølv hadde ho det reint hardt ofte med Modløyse og tunge Tankar, men 
«takka Gud meir for desse myrke Stundine enn for dei søtaste Naadedagar; 
for naar Herren tukta, so visste ho at han elska.» Skulde kje Gud elske 
han? Det var Dagar daa dette Spursmaale mest vart 'n til ei Pine. 
Men nei. Det kunde kje vera Sattan, som gjorde han so sæl; det var Synd aa tenkje 
sovori. Berre gjeva seg i Guds Hand og lata han raade. Han Far visste kva som 
bata oss best, og kva me tolde av godt og av vondt; han vilde nok sende Tukt, 
naar han saag at det turvtest. 
Enok fekk sjaa i det timelege au at han tente ein god Herre; der var Signing og 
Drygsel i all Ting; det draup Feitt av alt han rørde ved. Alltid hadde han noko 
aa vende. Og Gud var god med han, so han fekk dei høgaste Prisane jamt, ja 
stundom meir enn andre; det var som sjølve Verdensborni heller vilde handle med 
eit Gudsbarn enn med ein av sine eigne; dei kjende seg vel sjølve, kunde han 
tru. 
Paa ein annan Kant au hadde Gud velsigna han og høyrt Bønine hans: den litle som 
var komin no var Gut. Var det kje som Herren yvi-dyngde han med Velgjerningar, 
ja reint lagde seg ut um aa vise, at han var med 'n? – 
– Det leid til Vaaren; ho Anna spurde korleis han vilde klara 
Vaarvinna utan Dreng. «Han Far greider det nok», meinte Enok. Og 
Trui hans vart ikkje skjemd. 
Enok hadde gjort Guds Vilje mot Fatigfolk so langt det rakk, og laant deim 
Matvarur og Fræ naar dei kom og bad; no lønde Gud han for dette. Den eine etter 
den andre kom og vilde arbeide for det dei hadde laant; og soleis fekk han baade 
nok Hjelp og billeg Hjelp; for ein slapp alltid best, naar ein ikkje turvte ut 
med Pengar. Han tok nok ikkje noko av oss for inkje, han Far! 
Til Vinnekar fekk han paa denne Maaten Torkjell Tualand, som med sine fire og 
femti Aar var ein Ardeidskar so det var svært, naar han berre vilde. Og han 
vilde, naar han arbeidde hjaa Folk som hadde vori gode med 'n. 
Ein 
Leide var det med 'n Torkjell: han kunde kje styre 
Munnen sin. Mest alt reiv han ned paa, og helst paa slikt som Gud vilde me 
skulde hava Vyrdnad fyri. So naar det ikkje hadde vori for Sælebot Skuld, so 
hadde han Enok heller vilja havt ein annan Mann i sitt Arbeid. 
Men Torkjell hadde fengi det trongt paa sine aldrande Aar. Fyrr sat han paa ein 
av dei likaste Gardane i Bygdi; men so kom han uppi denne Thrane-Røra og gløymde 
daa burt 
baade Arbeid og alt; kom i Skuld, og vart med Rettens Magt 
drivin fraa Garden. Lensmann Aase skulde ha fari hardt fram mot han Torkjell den 
Gongen, sagde dei; men kor som var eller ikkje var, ut maatte han, og laut 
tilslutt vera glad han fekk setja seg til paa eit Plass sør i 
Ramstad-Heiî. No livde han mykje av aa arbeide hjaa Folk; og so kunde kje 
Enok vise han burt, naar han kom og vilde arbeide for det Mjøle han hadde 
fengi. 
– Men Torkjell kunde vera leid. 
Det var ein Dag i Vaarvinna. Dei hadde køyrt ut Hævd; sat no med Borde og 
dugurde. Daa munde Torkjell tykkje det vart for stilt. 
«Heh!» skvatra han med sitt snøgge Maal og lagde det lange 
Bukke-Andlite sitt paa Skakke og blinksa; «eg trur du ser paa Nevane 
mine, Anna? – Ja ein vert kje kvitare av aa staa i Hævdaløo! Og Sveitten 
fær ein au ut. Han er kje fjelgare, Mannen din heller.» 
«Me skal eta vaart Brø i vaart Ansigtes Sved, veit du.» 
«Heh! – han ét kje sitt Brø i sitt Ansigtes Sved, han 
Lensmann Aase. Han sit inne og røykjer Sigar, han, og gjøder seg med Kalvesteik 
og Bajas-Øl. Ja-ja. Han hev kje gjort mindre Urett; han kann nok gjø 
seg!» 
– «Ein skal kje banna sitt Folks Øverste, segjer 
Paulus.» 
«Ja men kva segjer Jessu Syrak: 'hvo som borttager 
Næring, han dræber sin Næste, og hvo som berøver en Daglønar si Løn, han udgyder 
Blod!' – Jah, so beintfram sa dei Sanningi i den Tidi. – 
Men so hev dei daa sett Jessu Syrak i Apokryffen au for det sama.» 
«Aa, det er vel kje for det?» 
«Ja eg veit kje kva det er for; dei gjev kje Grunnar for seg, som Magti 
hev.» 
– «Du skulde no hugsa det, Torkjell, at det er Gud som hev gjeve 
dei Magti, daa han innsette dei.» 
«Ja-ja. Heh! Det var no den gamle Fyllefanten Amtmann Rickert eller 
Drikkert som dei sae, som sette inn Lensmannen paa Aase.» 
«Kanskje det var til Straff. Me skulde umvenda oss og beda til Gud, so gav 
han oss nok ei god Raadsmagt.» 
«Aa ... der er mange som bed; og etterpaa ét dei upp Enkers Huse 
...» 
«Me skal vera sanne Kristne, meiner eg.» 
«Ja kven er det? Det er vel dei som lìver etter Jessu Ord; men kva 
sa Jessus? 'Tag alt ditt Gods og gjev det til dei Fattige', sa 
han! Og eg ser kje at dei gjer det, – korkje Presten eller Lars 
Danielsen.» 
Enok vart tagall. 
«Ja men daa vart me fatike alle», sagde 
ho Anna, 
«og so vart det ingin til aa hjelpa dei som leid Naud.» 
«Eg trur kje det vart nokor Naud, naar me stelte oss rett. Faa burt all 
Embættsslarken og alle Prestemagane og all Militærdingelen, so vert det misæl 
Mat til oss alle ihop. Heh! – rart, um Vaarherre skulde ha skapt fleire 
enn han kunde føda!» 
Det var Uraad aa binne Munnen paa han Torkjell; Enok tagna reint av. – 
– Det vart ein kald Vaar, og Folk klaga so smaatt; denne Nordvesten som 
laag og gnog all Tidi, den sette baade Eng og Aaker tilbake. 
Enok forstod at Gud vilde prøve Tòlmode hans, og han fann ei Glede i 
dette. Kannhende skulde Tukti koma no? – «Takk, Herre, for alt! Um 
du signar eller refser, – so er du dog mit Hjertes Klippe og min Del 
evindeleg!» 
Men Ordi hans Torkjell Tualand kom for han stundom, og pinte han. Det var sant; 
det var Jessu Ord. Enn um han tok endaa eit Fatigbarn i Huse? Det gjekk so godt 
med henne Jorina, at han kunde sjaa det var Guds Vilje. 
– Han kom heim ein Dag med ein lang raudhærd Gut, ein med Hovudskurv; han 
heitte Lukas. Anna tok imot han med ein 
Sukk; det fekk gange so 
lengi det kunde. Og Enok totte strakst han fekk Fred i Hjarta sitt. 
Lukas heldt ut til Hausten. Han hadde berre eitt Lyte; men det var stort: han var 
matvand. Og Enok vilde kje brigde paa Husskikken sin for hans Skuld. So fall dei 
ut. Ein Dag daa Enok vilde bruka Magt: anten skulde Lukas eta salt Makrel, eller 
han fekk gange matlaus til Kvelds! – reiste Lukas seg fraa Borde og 
klædde paa seg og takka for seg. Enok harma seg yvi dette. 
Fjortan Dagar etter hadde han eit nytt Jesusbarn. Det var ein tjukk bleik Slaap 
som heitte Haavar; han var Son av ein Farre som budde i eit Jordhus nedi 
Heialandsmyri ein Stad; Haave maatte for honom vera som Himilrike mot ein 
Potetkjeldar. 
Og matvand var han ikkje. Han aat alt det han fekk og vel det. Men naar han ikkje 
aat, so sov han. Og ein Dag utpaa Vinteren kom Anna etter at han stal. 
Ho hadde lagt Merke til at det kom burt meir i Matbui, enn Gunnar aaleine kunde 
ha greidt; ho fekk daa Mistankar, og kom paa Resten yvi han Haavar der ute. So 
gjekk ho til Enok med ein Gong. Og denne hadde vorti so leid av Letingen no, at 
Haavar maatte fraa Huse med same. 
Etter dette gjekk Enok med Hugverk ei Stund, og visste kje kva han 
skulde tenkje. Selja alt sitt og gjeva det til dei fatige – – 
– Tilslutt forstod han kva det var. Han hadde havt Gud imot seg denne 
Gongen av di han hadde teki seg fram sjølv og ikkje venta paa Herrens Time. No 
skulde han vera tòlmodig; ikkje taka nokon i Huse fyrr han fekk ein 
sendande fraa Gud. Men Huse skulde staa opi for kvar som kom og bad; daa vilde 
kje Gud krevja meir av han. Det kunde daa kje vera Meiningi at han skulde selja 
Garden og gange paa Fantestig sjølv ... Han vilde spyrja Presten ein Gong um 
dette Orde, som han fyrr aldri hadde komi til aa tenkje paa. 
– Endelaus vart denne Vinteren og. Det som hjelpte henne Anna var, at ho 
hadde so mykje aa gjera fraa Morgon til Kveld; ho fekk kje Stundir til aa 
tenkje. 
Det var kje nok med det vanlege Husstelle; det andre han drog innyvi henne vart 
verre enn alt. Ho stod mang ein Gong mest uppraadd. 
Huse hadde etterkvart vorti eit reint Fantebøle. Det hadde spurst etter Vegane at 
Enok heldt opi Hus for kven som helst, og so kom dei berre i Flokkar. Bygdefant 
og Langfant, alt det Vrak og Herk som etter Vegane rak, her skulde dei inn; det 
var Dagar 
ho lite fekk anna gjera enn gange og stulle for 
Fanten. 
Verst var det med deim som skulde hava Hus. Skitne og fæle kom dei og fulle av 
Uty; leggje deim i Seng var kje tenkjande paa, og i Løo var det kje heller 
huglegt aa ha deim; so laut ho reide upp paa Golve aat deim, inne i Stogo. 
Uhuglegt var det, og stundom heilt-upp fælslegt, aa hava ein Flokk lange Fantar 
liggjande burtetter Golve; ingin visste kva slike kunde finne paa. So var det um 
Morgonen aa gjera reint etter deim; det var og fyse Arbeid. Ho tenkte tidt med 
seg sjølv, at skulde han Enok hava alt dette paa seg, so vart han visst ikkje 
fullt so snar til aa segja ja til alle. Men snakke til honom kunde lite 
nytte. 
Han totte dette gjekk godt, han. «Sjaa no, um det ikkje greider seg aa 
vera gjentelaus!» sagde han ein Dag; «berre me lìver etter 
Guds Ord og stend tidleg upp –.» Daa visste ho kje anten ho skulde 
læ eller graate. 
Det som hjelpte so vidt at Huse ikkje gjekk reint yvi av Fant, det var at Enok 
heldt Styr paa deim, so dei ikkje fekk fara aat som dei vilde. Det spurdest 
etter Vegane, at ein maatte høyre paa Bønir hjaa han Enok, 
og staa 
tidleg upp; og dette lika kje Fanten. Det vart daa meir nokre visse som kom til 
aa halde seg her, og det helst sovorne som vilde høyre til likaste Slage. Av dei 
rette Fantane var det berre ein som heldt ut til jamt med Fylgje sitt paa Haave. 
Det var han Fante-Tomas. 
Det var den fysste fullfine Dagen dei hadde havt; men so var det au ein Dag so 
det var kje Raad aa vera inne. 
Lind og blaa kvelvde Himilen seg yvi Jordi som ein ljos Draum. Det fløymde med 
Sol gjenom den vide Verd og straala og tindra paa alle Leite; mjuk, salt Havluft 
fraa Vest mengde seg med lett, frisk Fjell-luft fraa Aust; alle tusund Angar av 
Sevje og Saft og frisk Gjødsle blanda seg inn; det vart so sælt og godt aa draga 
Ande. Og Lufti smøygde seg um Lémine som eit svalt Bad. Fraa solvarme 
Bakkar og bleike Engir steig Lerka tirlande mot Høgd og Sol og fyllte 
Blaakvelven med Jubel og Klang som av Sylvklokkur. 
Frametter Steingjerde og Vegkantar og i Solbakkane tok det til aa grønke med 
friske Straa og gulne og gløda med nyfødd Hesteblom og Tiritunge. Smørblid 
Vatsblom lyste i Myrhol og Bekkjefar; ungt Lauv spratt og 
sprang ut 
og hengde sitt lette Flor um livnande Lundar. Pors og Vier og frisk Lyng tippa 
og toppa i Myr og Mark med heit, bìter Kryddedaam. Men rundt ikring leika 
Fuglen. Fugl i Par og Fugl i Flokk, graa Fugl og brun Fugl, gul og spettutt og 
kvit Fugl, hoppande glad, yrjande kvìk; og dei nebbast og slogst og 
skvatra og lo, kaate av Elskhug, drukne av Solskin; det glima i Vengir og kvite 
Bryst og spradda og spratt av Letthug og Vaarsæle. Høgt uppi Lufti ender aa daa 
ein Maake eller tvo, som rodde i svevnuge Tak utyvi til Havs, med smaae, glade 
Godvêrsskrik; so var det eit Par Efuglar eller Endar, eller ein 
Lóm, eit Hegrepar, ein Flokk Villgjæsar, framande, fornæme Fuglar som 
hasta med lange lengtande Halsar mot Nord, til løynde, logne Holmar og Vatn, 
langt burt, langt burt, dit ingin kunde fylgje. 
Yvi Myrane tumla Viba i kvasse Kast med eldfulle, glødande Skrik som Tonar fraa 
ein Felekvint. Og det skimta i kvite Silkebryst og rikta og lét av breide 
Vengir. Paa einslege Tuvur i Lyngheiane sat Heluna brun og graa med fløyelssvart 
Bringe og lokka med klaare klagande Fløyte-Ljod; Snipur og Raudstelk og annan 
Myrfugl sprang nette og lette paa raude Føtar og ropa til kvarandre; og for 
fysste Gongen i Aar høyrdest Gauken i Lundane ovanum Storbrekke. 
I Aust stod Fjellgarden blaa og fin, prydd som til Helg, ny-tvegin. 
Flatlande breidde seg utyvi og nedyvi i lange Drag, brunt og varmt, innhildra i 
linn mjuk Vaar-eim. Ytst ute Have som eit skinande bleikt blaatt Band. 
Og det gjekk som ein Sukk gjenom Skapningen, at no var det Vaaren! No skulde me 
faa lìva endaa ei Stund, lìva og leike, lìva og stræve, ei 
lang Stund, ei lang Stund, so lengi me kunde, alt til Vinters. 
– Gunnar og Jorina gjekk i Kuhagen og rudde Engi. Han Far var paa Aase i 
eit Møte og ikkje heimventande fyrr til Nóns; og Arbeide var lett og 
Dagen fin; dei var i eit Godlag, so dei kjende seg kje sjølve. 
Soli kosa deim i Ryggen og kitla deim i Halsen, og heile Verdi var ljos og varm. 
So stygt dei elles totte her var, idag var her mest fagert. Fraa Eng og Myr 
steig Angar so ljuve og varme at dei kom som i ein linn, lat Rus. Og dei var 
huglege mot kvarandre, og drøsande. Ho Jorina lærde han Gunnar eit nytt 
Maal. 
Ja heitte Jedeva, Nei Nedevei; Hedevaavedeve var det same som Haave. Gunnar øvde 
seg og prøvde seg og kunde snart segja heile Setningar. Og no skulde dei snart 
kunne segja kva dei vilde, um so han Far stod og høyrde paa det. 
Men Jorina var rædd han vilde spyrja kva dei sagde; «og daa 
er det kje godt aa ljuga so der vert Meining i det.» Det var altfor sant. 
Det hadde kje han Gunnar tenkt paa. 
Han laag paa Knéi og prikka upp Smaastein med ein Trepinne; «den 
som kunde gjera seg usynleg», ynskte han. 
Jorina stod med Riva og raka Rusk og Bos, som ho hadde uppi eit Trog til 
Burtbering; «det er berre dei underjordiske som kann det», sagde 
ho. 
Dei kom i Drøs um dei underjordiske, som Gunnar ikkje kjende noko vidare til 
fyrr, og det gjekk smaatt med Arbeide. 
«Kvifor kann dei underjordiske gjera seg usynlege og ikkje me?» 
– «Ja du maa seia det. Det hadde nok vore gildt.» – 
«Ja; og godt au, stundom.» 
«Kann Lygtemannen gjera seg usynleg?» – «Ja han er 
usynleg, han. Det er berre Ljose, me ser; og ikkje det heller alltid.» 
– «Hev du set han?» – «Ja. Um Kveldane, naar 
det er myrkt, gjeng han ofte og flakkar ned i Heialandsmyrane. Det skal vera ein 
stor Skatt nedgravin der, segjer dei. Men det trur kje ho Mor. Ho trur at det er 
drepi eit Menneskje der, og nedgravi. For dei drepne spøkjer, naar det ikkje er 
kome upp kven som hev drepe dei.» 
Um dette fortalde ho Jorina ei grysjeleg Sogu. Dei gløymde Arbeide 
baae tvo. Jorina raka berre paa liksom; dei smaae sjøgrøne Augo stirde drøymande 
ut som i andre Heimar. 
«– – Men kor det var og ikkje var, han Morbror Aasmund vart 
so syvjin og rar med ein Gong, at han gløymde aa lesa Fadervaare. Men ikkje so 
han sovna; han laag berre som i ein Dus. Daa det leid noko utpaa, saag han 
tydeleg at Døri gjekk upp; men der høyrdest kje Ljod; og inn kom noko høgt, 
langt, i eit kvitt Lakan.» 
«Huff.» 
«Han vart ikkje rædd, for han hadde kje vondt gjort; reiste seg i Sengi og 
saag paa Skrymte. Og derav kann ein vita, at han var vakin.» 
«Ja.» 
«Han kunde kje skilja korkje Augo eller Andlit; men Skrymte kom glidande 
inn yvi Golve utan Ljod; so stana det og vinka. Aasmund torde kje anna fylgja 
det; han skyna at det vilde syna han einkvart; og Skrymte fyri og han etter, ut 
gjenom Kjøken og ned i Kjeldaren. Der stana det lengst inn-i ei Kraa og peika 
paa Golve. Sae inginting, berre peika. So vart det burte; han Aasmund høyrde 
berre liksom ein Sukk. Men daa tok Rædsla han, og han lagde til Sprangs; han 
veit med Naudi 
korleis han kom aat Sengi att. Men um Morgonen hadde 
han enno Merke i Handi si etter ein Spikar, han hadde rivi seg so vondt i um 
Natti. Og sidan veit han at det maa vera ein Mann drepin i det Huse, og at Like 
er nedgravi i Kjeldaren, der Skrymte peika. Men no maa me arbeida, 
Gunnar!» 
Dei arbeidde ei Stund, tegjande og fordrøymde. Viba svinga og skreik: 
i–reh! i–reh! Tiu! tiu! slog Raudstelken. Erla hoppa og smaakvitra 
rundt ikring; Steindilpa sat og skvatra og nikka paa eit Steingjerde. Lufti var 
full av Piping og Klang. Men yvi alt svimra Lerkejubelen. 
Og snart var Jorina inne i ei Sogu att. «Ho Mor fortalde ein Gong noko som 
ho hadde høyrt av han gamle Vidkunn i Ramstad-Træe. 
Det kom eit stort 
Fantefylgje dit ein Gong; i det Fylgje var der ei gamal Kjering; ei utgamal ei, 
so skrukki og gul som Hodn. Denne Kjeringi sat paa ein Stol i ei Kraa og sukka 
so tungt; «aa ja – ja», sa ho; «aa ja – 
ja.» «Kva er det du sukkar so tungt for du daa?» spurde 
Kona i Huse. «Aa», sagde Kjeringi, «den dreg Anden djupt, 
som snart skal Anden sleppa.» Same Kvelden drog Fantefylgje yvi Heiane. 
Ingin saag noko til dei fyrr Dagen etter; daa var dei innum paa Vea langt nord 
i Nes Sokn. Men daa hadde dei ingi Kjering med.» 
«Kanskje det er ho som ligg i Heialandsmyri? – Men Fantane kunde 
daa ikkje drepa henne. Hadde dei kje fengi Straff daa?» 
«Det er ingin som hev Greie paa Fantane. Han Morbror Aasmund segjer at dei 
grev gamle Folk ned levande, naar dei er leie av dei. Det er vel med Fantane som 
med Frimaurane; dei gjer kva dei vil. Dei hev selt seg til Hin-mannen; og so 
kann ingin naa dei.» 
Ei Huing høyrdest; det var ho Serina som ropa heim til Nóns. Dei saag paa 
kvarandre; Gunnar bleikna. So lite hadde dei gjort i heile Dag. Kva skulde dei 
no segja naar han Far spurde? – 
Ei Glede venta dei heime: han Far var kje attkomin. Men paa Vollen millom 
Heimehuse og Løo laag der eit Fantefylgje. «So kann det gjerne henda han 
Far gløymer aa spyrja etter um Arbeide vaart au!» meinte Gunnar; – 
det var hus-kjende Folk, desse Fantane her. 
– Han den vesle blaaklædde med det bìksvarte Tjafsehaare og det 
lange, gulbrune Andlite, og so Augo som glyrde so rart, og som ein sjelden fekk 
sjaa, det var han Tomas, Fante-Tomas, Hovdingen for Fylgje. Han sat og hamra paa 
eit Blekkspand, so Dusken dansa i Toppluva hans. 
Dei andre tok det i Mak. Ho Gunhild, Kjeringi, sat paa ein Skammel 
midt imot Tomas og røykte paa ei Kritpipe; jamsides henne, paa Marki, sat eit 
yngre fregnutt Kvinnfolk med eit Spøt. 
Store svarte Olaves Didriksen, 
Bror hennar Gunhild, laag so lang han var burtetter Vollen og lèta seg; ein 
Flokk Ungar flaug rundt og gjorde gildt, 
ylande av Glede som smaae 
Vargar. 
Tomas var Kam-makar og Blekksmed og kunde binde Vevskeîir og gjera 
Fiskekrokar; og han tente so mykje med Arbeide sitt, at med det til som Kjeringi 
og dei andre tagg ihop, kunde Flokken klara seg utan Spaning. 
Og det var det beste i fleire Maatar, meinte Tomas. For det fysste var 
Lensmennane svært gløgge i denne Tid, so det var vandt aa sleppe ifraa eit 
Spaneba med det gode; og for det andre var Tomas ein boklærd og klok Mann som 
ikkje vilde ha noko Tjuveord paa seg. Det skulde ingin segja at Tomas Fredriksen 
stal seg fram; og ingin skulde stengje Husi sine for Fylgje hans, av di dei 
fælte for Sylvskeiîne sine. So skulde og hans kjære Son Carolus Magnus 
aldri turve skjemmast av Far sin for den Skuld; um nokon sagde til han: 
«Far din er Fant», so skulde han kunne upplyfte 
sitt 
Hovud og svara med Sannings Ord og Resón: «men Far min er 
ærleg.» 
Tomas var ein merkeleg Fant. 
Han hadde lesi alle gode gamle Lærdomsbøkar, Sakso Grammatikkus, Olger Danske, 
Karl Magnus og andre, og so Bibelen, Lars Linderoth og Knud Spødervoll. 
Han var konfirmera med 
god Kristendomskunskap paa Tukthuse i Kristianssand; dei hadde tenkt paa aa 
døype han au, men ikkje vaaga det, daa det var rimelegt at han var barnedøypt 
ein Stad uppi Sætesdalen. Paa Tukthuse var det han fekk Sans for aa lesa og 
tenkje; og sidan hadde han baade lesi og tenkt, og hadde funni ut mange 
merkelege Ting paa sine lange Vandringar. Han var ein av dei faae som tilgagns 
forstod Profetane, og han var kannhende den einaste som visste, kva Syndi mot 
Anden var; men det torde han ikkje segja. 
Fante-Tomas hadde i det heile Greide paa dei fleste Ting, og serleg paa alt som 
var løynt eller gaatefullt. Læra um dei Underjordiske eller Tussefolke grunna 
han paa det Gudsorde i 1ste Moseb. 2, 23, der Adam segjer um Eva: «denne 
Gang er det Kjød av mit Kjød og Ben av mine Ben.» Kvi sagde Adam 
« 
denne 
Gang 
»? Jau; han hadde havt ei Kòne fyrr. 
Men denne Kòna hadde vori av eit anna Slag enn Adam, og so hadde Gud set 
at det nok ikkje vilde gange godt millom dei tvo. Daa støytte han henne og Borni 
hennar ned i Jordi; og der hadde dei livt sidan som ei Ætt for seg sjølv. Dette 
hadde hendt fyri Syndefalle; dermed kunde me vìta, at Tussefolke var frie 
for Synd. Av det kom det au at dei kunde gjera seg usynlege. Det var fleire av 
dei enn me trudde, og mang ein Gong vanka dei midt imillom oss. Dei hadde sine 
Kyrkjur og Prestar liksom me; men daa dei var syndefrie, turvte dei berre det 
gamle Testamente. 
Mange underlege og utrulege Ting hadde hendt i Verdsens Tidir, og dei vart ikkje 
mindre forunderlege, naar Tomas fortalde deim. Fleire Sogur i Karolus Magnus 
hadde han vori i Tvil um han skulde tru; han totte dei vilde koma i Strid noko 
med Guds Forsyn og Bestemmelse. Men han var komin til det at han laut tru deim 
likevel. Det som hadde ført han til denne Tankegangen var Slutningsordi i Boki. 
Desse Slutningsordi lydde so: «hvo dette tror eller ikke tror, han synder 
ikke derved.» Men dei Ordi kunde kje staa, dersom noko i Boki var Lygn. 
For trur du ikkje at du syndar, naar du trur noko som ikkje er sant? – 
meinte Fante-Tomas. 
Han visste um dei fem Jordbolkane Auropa, Asien, Amerika, Ægypten, 
Oranien eller Ny-Holland. Han hadde høyrt gjeti at Jordi skulde vera rund, men 
det trudde han ikkje. Han kunde kje faa det til aa høve med Guds Ord, og ikkje 
med den naturlege Tankegangen heller. So sagde au Knud Spødervoll at Jordi var 
flat, og like eins Luther, som daa var ein høgt upplyst Mann i alle Guds 
Forunderlegheitir. Um Sol- og Maanemyrkjingar visste Tomas god Greide. Derimot 
forstod han ikkje at Maanen vaks og tok av. Dette var ein av dei store 
Løyndomane som det ikkje var oss Syndarar forlenet aa skyna. Men eit av dei 
største Syntom eller Forestillingar av Guds Visdom, det var, at naar ein saag 
vel paa Maaneskiva, so vilde ein der sjaa Adam og Eva med Kunskapstrêe 
imillom seg; dei var sette der upp etter Dauden til aa minne alle Folk til alle 
Tidir um det store Syndefall. Guds Visdom hadde set, at Menniskens Børn hadde 
godt av aa hava denne Avmindelsen for Augo, serleg um Nætane, daa den gamle Adam 
var verst. – 
– Men Tomas var i serskilde Anfektelsar i Dag. Det galdt hans kjære Son 
Carolus Magnus. 
Denne hadde ervt etter Far sin eit flytendes Talent og eit høgt Sjeni; og han 
skulde 
bli Folk og slutte med Fantelive. Det vart daarlege Tidir 
for dei Reisande no; so at den som kunde koma fram paa skikkeleg Vis, so var det 
baade betre og tryggare. Fysst hadde Carolus vori hjaa Simon Ramstad og gjætt. 
Der hadde han idagelagt slikt eit Talent i Boki og Lærdomen, at Presten Meier 
sjølv hadde teki han til seg. Og Guten vart komformera daa han var trettan og 
eit halvt Aar. 
Presten vilde gjera noko stort av han. Men han visste, at her i Lande vilde Ætti 
staa i Vegen for Guten; og so hadde han beslutta, at Carolus skulde bli 
Missionær og fara til Sululand. «Just han! Just han!» – 
sagde Presten Meier. Og han tok til aa undervise 'n baade i Bibelen og i 
Kyrkjehistoria. Men Guten hadde kje Bidlund og Bestandigheit til slik Lærdom; 
hans Meining og Fyresviv var, at han vilde til Sjøs naar han vart so stor. 
Dermed var han komin attende til Simon Ramstad; men det var kje Bruk for han der 
no; og so kom den store Funderingi eller Anfektelsen, kor me daa skulde gjera av 
han. 
Daa hadde hans Medledsagerske, ho Gunhild, fengi ein glupandes Teori: me skulde 
prøve han Enok Haave med Guten. 
Enok var heilag; han kunde kje segja Nei, dersom han vilde lìva etter 
Lærdomen. 
Og um han vart leid mot Guten, so var nok ikkje Carolus 
den som lét seg flaa! Det kunde vera mangt aa pumpe hjaa han Enok, 
lét Gunhild; «veit du kje, din Trave, at der er 
Smaa-Rakli'er 
der? – det kann bli Blavi 
og Lokki 
det, Far! F. slipe meg, hev 
kje so gali hendt fyrr! – slik ein kvant 
og 
væl-likandes ein som Carolus er. Naar Mormor di fekk ein Gardmannsson fraa 
Vardal, so kann liksosnart Son din faa ei Gardmannsdotter fraa Haave, 
Far!» Fante-Tomas maatte læ og prise dei djupe Innsiktir hjaa Kjeringi 
si; og han var komin til den Avgjørelsen, at han vilde prøve med 'n 
Enok. 
No galdt det aa taka Enok paa den rette Maaten. For Bonden var kautare enn 
Presten, og Enok var stivare Mann enn Ramstad'en. Det vart det beste aa 
brùka Klokskapens og Lærdomens Umsvævelser her; for Enok var sjølv ein 
klok Mann. Og naar han saag at Fanten var likso bevandra i Skriftine som han 
sjølv og meir til – for Tomas skulde nok finne ei Aspekt til aa setja han 
fast i–, so kom han til aa faa andre Tankar um Tomas og Ætti hans, og 
gjera seg ein betre Teori um Carolus. 
Og so hadde Tomas noko tilslutt som han visste skulde slaa, noko, som Presten 
Meier 
hadde sagt: at med Guds Hjelp, og etter Eilert Sundts djupe 
Raadslagningar, so kunde der bli Hus og Heim aa faa for 'n Tomas au, 
dersom han vilde. «Det kann kje bli so lengi fyrr eg sìt paa eit 
Stykkje Jord eg au, um det er det som skal skilja millom Fant og Folk i denne 
Verdi!» 
Det tok til aa skùmast. Enok sat med Borde og aat. 
Inn kom Fantane ein for ein, helsa og søkte aat Omnskraai. Sistpaa kom Tomas. 
«Godkveld, og Gud signe Spissen,» helsa han vyrdsamt. 
Han var smaavaksin og mjukléma, og mjuk og slengjeleg i Gang og heile 
Ferd, lik ein Villmann som er ukjend med Tungarbeid. Det var som han leika med 
Lémine sine naar han gjekk, lagde dei hit og dit og kor han vilde; det 
vesle Hovude laag og svinga paa sin magre brune, frambøygde Stylk til Hals og 
lagde seg fraa den eine Aksli til den andre liksom kjælande. Andlite, som i 
Grunnen var godslegt, hadde Tatersvipen, dette snikjande, lausvorne, 
uvederheftige, snart og lett skiftande fraa heilagt Skalke-Aalvor til villt 
Løgje; men naar Tomas rødde med godt Folk, saag han 
høgtidsam ut, 
liksom han og var høgtidsam i sin Tale. 
Han sette seg paa Stolen framanfor Omnen; tok so til aa tala, i Høgtidstone og 
lange Drag. Kor han vilde av var vandt aa gjéta; han tok til med 
Vêre og Guds Forunderlegheitir i Naturens Bok. Mæle var mjukt som heile 
Mannen, syngjande upp og ned etter ein urimeleg høg Skala i utrulege Tonefall. 
Ein kunde høyre at han var fornøgd baade med seg sjølv og med Tala si; og han 
gjorde seg fyri med aa tala utsøkt og fint, og sputta brunt naar han hadde sagt 
noko vigtigt; for Tomas togg Tòbakk som ein Geitebukk. Han lika godt aa 
antrast um høge Ting; og Hovude reiste seg paa Stylken som eit tomt Aks, og han 
slog med Nakken og Augo spéla; Andlite strama seg upp og vart strengt, og 
Talen forunderleg tilgjord. For sine mange kloke Tankar og Fyrisyningar hadde 
han funni Ord, som tidt ingin utan han sjølv kunde greide; og han hadde sett 
mang ein klok Mann fast, ja mang ein Prest med, baade i Lovi og i Bibelen, og 
elles i mange Anskuelsar og Aspektir. 
Enok svara ha og ja. Han kunde kje med Fantane. Dei var kje som anna Folk. Dei 
hadde noko med seg baade i Ham og Haatt, som var so reint serskilt ulidande. 
Noko laust og sleipt og brunt og glatt, noko 
av Orm og noko av Aal, 
ja stundom beint ut noko djevelsk. Ikkje ein ærleg Tone var der i deim, og ikkje 
eit sætande Ord; alt var falskt og lygnskt og løynskt; og det fylgde ein Udaam 
med deim, ein Tev av dyriske og fælslege Lystir og Syndir, liksom dei paa ein 
serskild Maate var i Pakt med Satan. Tomas var langt ifraa av dei verste; men 
Lage var der; denne glatte Tunga kunde aldri segja anna enn lause Ord. Det var 
reint stygt naar han kom inn paa aalvorsame Ting; i Fantemunn vart alt 
vanheilagt. Stundom tenkte Enok at Fantane kunde kje hava Sjæl; dei var kje Folk 
men forklædde Dyr, Apekattar og Revar i Folkeham, Halvmennar, Halvdyr or myrkare 
Heimar; so kunde dei kje heller tala som Folk; ein kunde skilja dei ut, berre 
dei opna Munnen. Og kva dei kunde hava for seg, naar dei tok til aa javle paa 
sitt rette Fantemaal, det visste vel Hinmannen; eitkvart stygt laut det 
vera. 
Tomas hadde bukta og krøkt seg so lengi og sløgt, at han var komin til den store 
Aspekti um Uppstòda. 
«– Og no vil eg gje Dykk ein Spurna, Enok, um De ikkje vil ta meg 
det ille upp. Det er ein forunderleg og djup Ting, som eg ofte hev tenkt 
paa. 
«Det stend i Orde paa mange Stadir, at 
me skal staa upp or 
Gravine paa den ytste Dagen slik som me no stend og gjeng, i alle Delar og 
Maatar og med kvar Léd og Lém. Det er noko me ikkje kann koma 
ifraa det, min kjære og gudsfrygtige Mann Enok. 
«Men so seier Jesus tydeleg paa ein annan Stad, att i Uppstandelsen skal 
me kje gjeva til Ægte eller taka til Ægte; men me skal alle vera som Brørar og 
Systrar. No kjem Funderingi. Me skal ha alle vaare Lémir i Uppstandelsen; 
men skal me og ha dei ægteskapelege Lémir, naar me etter Jesu eigne Ord 
ikkje skal gifta oss? Kann De greida meg den Floken, Enok?» 
Han sputta og saag listig ut. Fantane i Omnskroken hadde Stræv med aa halde seg 
aalvorlege. 
«Den Floken greider Vaarherre,» meinte Enok stutt. «Men du, 
som vil vera so kjend i Bibelen, du skulde heller tenkja paa eit anna Ord: at 
den som ikkje vil arbeida, skal heller ikkje æde.» 
Her rende Enok seg fast. Tomas kunde med Sanning segja, og alle dei andre Fantane 
song upp med han, at nett no kom han fraa sitt ærlege Blekksmed-Arbeid. Og fyrr 
Tomas visste av det, hadde han her funni ein so god Beinveg aat Maalemne sitt, 
at han kunde lata dei andre Aspektine liggje so lengi. 
«Me arbeider nok, me og, i all Ydmygheit og 
Simpelheit,» sa han, «og vilde gjerne arbeida meir, um gode Folk 
kunde bruka oss til det. Men no, min snilde og høgvyrdslege Enok, vilde eg fysst 
av alt faa beda for ein liten Son, eg hev ...» 
Med mange søte Ord og i utruleg vrìdne og vrange Bugtir og Krokar fekk han 
tilslutt fram det han vilde um Carolus Magnus, «som ikkje hadde Hovud for 
den høge Lærdomen, Presten hadde etla aat han,» og som «i si 
Ydmygheit aldri hadde sigta so høgt heller;» men som «bad kvar 
Kveld paa sine berre Kne, at det maatte forlenast han aa koma til ein god og 
høgverdig Guds Mann som han Enok Haave,» so han kunde faa «læra aa 
arbeida paa Jordi og tena sitt Brø i sitt Ansiktes Sved etter Guds Ord og Bod i 
fysste Mosebok det andre Kapitel.» 
No song Gunhild upp. Og det regnde med Kyt og hagla med Ros, so yvi Enok og so 
yvi Guten; og Mæle steig og vart heitare og heitare, og Kyte steig og vart meir 
og meir grovt ... 
Enok høyrde kje etter lenger. Han sat og leitte etter eit Gudsord eller eit anna 
sterkt Spraak, som han kunde døyve deim med og so gange sin Veg; men med ein 
Gong kjende han Anden vitne i sitt Hjarta. 
Her var Jesusbarne. Dette var det Offere som Gud kravde av han. 
Nettupp dette, det verste han kunde tenkje, det alra suraste og sværaste for 
Kjøt og Blod, nett det var det han Far kravde. 
Han reiste seg fraa Borde. Daa han fekk Ord for seg sagde han fast og stutt: 
«Gud vil at eg skal hjelpa denne Guten. Men kjem han hit, so fær han 
fylgja Husens Skikk, og venja seg til Orden og Arbeid; nokon Letingskap vil eg 
kje vita av, og ikkje andre Fante-Notur heller. Vil han paa dei Vilkaari, so 
send han hit. So fær me sjaa kor langt Gud vil hjelpa oss.» 
Han skunda seg ut. Fantane tok til aa yvihylja han med Takking og Smeikjing. 
– 
– Tvo Dagar etter kom Tomas og Gunhild med Carolus Magnus. 
Det var ein litin mager og mjaa ein, med smaae myrke, urolege Augo og snare, 
snøgge Rørslur, lett og lealaus som ein Hallingmann. Naar han gjekk, saag det ut 
som der ikkje var Vegt i han; han kunde kje fyljast med Foreldri sine; dei gjekk 
for smaatt for han. Men i det vesle runde brune Andlite var der, naar det galdt 
paa, eit Aalvor og ei Høgtid so ein kunde læ; det var Fante-Tomas sjølv, berre 
mindre. Og slik ein vaksin og klok Maate hadde han til aa tala og føre seg paa, 
at ho 
Anna mest vart bljug for han. Han var so reint annleis enn 
andre Born. Men frisk maatte han vera. Ein kunde sjaa at han var vaksin upp ute 
som ein Fugl eller eit Dyr; mange Ættlédirs Sol og Luft hadde brygt hans 
Blod; han var kvìk som ein Oter. Jamsides Carolus saag Gunnar helst bleik 
ut, endaa han var førare og fastare. 
Høgtidsleg helsa han paa Anna, si «nye Mor»; han skulde «med 
Guds Hjelp stella seg slik, at ho ikkje skulde trega sin Godvilje mot 
han.» Fante-Arti, Fante-Arti; denne søte Munnen og glatte Tunga; – 
Anna vreid seg for aa taka han i Handi og segja «velkomin hit.» Og 
uff! for ei lita blaut, veik Jomfruhand. 
Ikkje mindre høgtidsleg helsa Carolus paa den nye «Far» sin. Han 
kunde med Sanning segja at Viljen hans var god; «og so fær De heller bera 
yvi med meg, um eg ikkje evler so mykje enno.» – «Kann du 
læra aa søkja Herren i din Ungdom, Carolus, og beda til han, so greider nok det 
andre seg,» svara Enok. 
So tala Fante-Tomas, og tilslutt ho Gunhild. Endelause Fyriteljingar for Guten og 
endelaus Ros yvi desse «fromme og velbòrne Folk» ... Mæli 
skreik seg upp, so ein helst vilde halde seg for Øyro. Dei smaae Augo 
glyrde og stakk. Um Munnen laag Fantedrage heile Tidi: ein laus, 
løynsk Smil, noko-so-nær ned-duld; Tala slutta med nokre Ord i Fantemaal, som 
kom i same strenge, manande Tonelag som alt det andre: «og so vonar eg 
til Gud, Carolus, at du vil ascha ein horta 
Romanisæl 
og ikkje lata Buroen 
stultra 
dero 
eller bokka 
dero eller dabba 
dero; men kammar 
dero kje latjot, 
so naschar 
dero og avar 
til Daden 
deros og Deia 
deros i Jessu Kristi Namn. Og 
so maa du liva vel daa.» 
Det var stridt aa halde ut. Men ein Ting sagde Tomas, som Enok lagde Merke 
til. 
«Kanskje kunde det heppast so vel,» sa Tomas, «at eg og 
kunde koma ut av Umstripparlive paa mine gamle Dagar. Lengi hev det vore min 
Ynskjan og Forlengsel; og no i Vinter snakka eg med sjølve Presten Meier um det; 
og han sa 
det 
, beintfram dei Ordi brùka han: 'Kann du 
faa en Mand som Enok Haave med paa det, so er det slettesikkje umulegt,' 
sa Presten; 'for Enok Haave,' sa han, 'det er den Mannen 
næst meg sjølv, som hev mest aa segja i Fatig-Kommissjonen.'» 
Gunhild blinka til Mannen sin: den er god! – «Nei det 
kunde daa kje Presten segja,» varde Enok seg bljugt. «Dei Ordi 
brùka han; eg er kje den Mann som fèr med Lygn og Vas; for eg veit kva 
der stend: du skal ikke sige falsk Vidnesbyrd mod din Næste.» Enok vart 
forundra av aa høyre slik Ros, og det fraa sjølve Presten. Ja-ja; Meier var ein 
snild Mann. Daa han fekk Greide paa Saki, lova han aa hjelpe Tomas med dette so 
vidt det stod i hans Magt; kannhende Gud her vilde nytte han. Fantane gjekk med 
Signingar og Bønir og Sekken full, og Enok kjende seg reint styrkt av den nye 
Gjerningi som var 'n paalagd. – 
– At Gud var med no, viste seg snart. Carolus var so lydig og snild at det 
var reint hùglegt; han kunde heiltupp vera eit Mynster for denne stakkars 
Gunnar'en, som daa og jamt og samt fekk høyre det. « Spegla deg i 
han Carolus du!» maatte Enok altfor ofte segja til han. 
Det var rart med han Gunnar. Han som hadde vori saa kvìk og snild fyrr, 
– var det kje som han hadde vorti umskapt paa desse tvo Vintrane. 
Motstand og Rangvilje i smaatt som i stort, Uhug og Mothug, ja mest som Hat; og 
so tver og trùmpen gjekk han der, at det var mest ikkje Svar aa faa, um 
ein tala 
til han. Den som kunde skỳna slikt! Det var vel 
Djevelen i Guten som reiste seg no, daa Gud kom so nære; det var som med 
Djevlane i Evangelie, det; dei rasa alltid verst naar Jesus stod framfor 
deim. 
Carolus var anna til Kar. Alt gjekk viljugt og lett; og so kvìk og snild 
var han i sine Svar, at det var reint ei Glede aa røda med han. Og han kom med 
Spursmaal sjølv au; ja han kunde tala um aandelege Ting so Enok stundom laut 
tenkje paa Jesus i Temple. Det var vel so at Fante-Arti ofte stakk fram; men han 
hadde daa vori so mykje hjaa Folk, at han var fri det verste. 
Noko Arbeidslag var der kje enno; han lika best aa gjæte eller gaa Ærend og anna 
slikt smaatt. Men so var det daa nett Arbeid og Arbeidshug han vilde lære her. 
Og naar Viljen var til det og Gud var med, so skulde det nok gange. Enok bad um 
Visdom og Tòlmod til aa fullføre dette vandesame Verke, so at alt som var 
att i Guten av Fantehaatt og Slarvehug, det kunde verte utreinska og 
utbrent. 
Han torde kje vera streng mot Carolus fraa fyssto. Det galdt aa lempe seg fram 
med smaae Stìg. Tok ein han hardt, so rømde han vel berre. Som vel var 
kunde Gunnar no spenne meir i; og so fekk me sjaa um 
ikkje 
Ærekjensla vilde vakna i Carolus, so han ikkje lét Gunnar, som var yngre, 
gjera Skam paa seg. 
So vart han Enok endaa strengare mot Gunnar enn fyrr. Alt skulde Gunnar gjera: 
«du Gunnar kann maaka Fjose;» «du Gunnar kann bera inn 
Torv.» Men til Fanten heitte det so fjaagt: «og kanskje du Carolus 
er so glup at du hjelper han Gunnar litegrand?» «Og kanskje du 
Carolus gjeng av og ser etter Øykine, du?» Uh! det var ufysi; Gunnar 
sputta. Denne søtblide Tonen; denne Høgtidi, der skulde vera –; det var 
so forluktande! Og denne Fanten. I Fysstningi hadde Gunnar vori rædd han; 
Fantane var Heidningar, hadde ho Jorina sagt. Men no vart det Hat og. Slik som 
Carolus gjekk og sleikte og smeikte for han Far, og snakka so søtt, ja gudelegt 
– uff! og laug, so det rann or han; men so snart han var ute or Augnesyni 
hans Far, so berre gjekk han og spanta med Hendane i Broki og plistra! Og aldri 
at han fekk Skjenn; neidaa. Og Ris – haa. Fanteguten Ris! Nei, berre eit 
Par søte Ord i denne Bløytetonen –: «det var daa leidt, at du 
ikkje vart ferdig, Carolus, du, som er slik ein glup Kar. Han Gunnar fær hjelpa 
deg litegrand daa.» Ja tenk-kje 
han Gunnar! Han Gunnar var god til alt. Ikkje turvte Fanten gaa i 
Skinnbrók heller. – 
Ungen gjekk og arga seg som ein vaksin; den einaste han fann rimeleg var ho Mor. 
Ho heldt litegrand med han stundom. Og hjelpte han naar ho saag seg Raad. Noko 
anna var og komi upp i det seinste. Naar han Far var i Byn, og ho Mor bad Gunnar 
gaa til Landhandlaren paa Aase med ei Mark Smør eller slikt, som han skulde faa 
Kringlur og Kaffi fyri, so gjekk Gunnar gjerne; han visste han fekk ei Kringle 
sjølv, naar han kom heim att. Ei serskild Glede hadde han i slike Tilfelle av aa 
ljuge for Fanteguten; for Carolus maatte kje heller vita noko um dette. 
Men ein Dag utpaa Hausten hende det noko uventande. 
Gunnar hadde vori hjaa Landhandlaren. Daa han kom aat Matbui og skulde ha Kringla 
si, stod Carolus derinne. Gunnar til Mor si: «han Carolus er i Matbui; 
han hev teke ei Kringla!» Men ho Mor berre hyssa paa han; ja ho var mest 
vond. «Du er so forhatig paa han Carolus, du, men Carolus hev vori glup i 
Dag. Berre gakk inn til han du; so skal du og faa Kringla.» Kviskrande 
lagde ho til: «og so skal du vera snild med han Carolus.» 
Gunnar stod som torefortenkt. 
Dette 
kunde han ikkje skỳna. Skjemd og forundra drog han seg uti Matbui att; 
– «no, kva fekk du for Besingi 
di?» spurde 
Carolus. 
Etterpaa vart Ungeflokken styrd aat Løo; dei skulde faa leike seg i Dag, daa her 
var «fritt». Dette var Gunnar so glad for, at han tok alt for 
godt. 
Og det viste seg i Dag, at Carolus kunde vera løgin. 
Skulde aldri 
ha set so rart som han kunde skapa seg til. Han var «vill Mann» og 
fekk deim til aa læ mest meir enn dei hadde godt av. Sidan fortalde han Eventyr 
for deim; og Sogune hans var mykje gildare enn Jorina sine. Tvo Eventyr fortalde 
han; so var han leid. Det kunde mest vera verdt aa gjera seg Godvenir med 
Fanten, so fortalde han vel fleire. 
– «No vil eg vera Prest!» sa Carolus. 
Det var Gjentungane med paa. Han fekk Understakken hennar Jorina til Prestekjole; 
tok so til aa preike. I Fysstningi var han aalvorleg; «mine kjære 
Medforløste,» sa han, «me maa ikkje vera so letsindige; me maa 
huske paa at me skal dø;» – men snart slog han yvi i Galinskap. 
«Fyrr me døyr maa me gifta oss,» meinte han; «og korleis 
skal et sant Guds Barn faa seg ei Kona? Jau det 
skal eg syna 
dykk.» Han «gjekk paa Friarføter» til henne Serina og apa 
og skapa seg so dei maatte læ; endaa Gunnar lika kje dette. Men Serina lika det 
visst; for ho kniste og lo so det var svært. «No maa du segja Ja!» 
sa Carolus; «det høyrer til!» – «Ja-ja daa!» 
sa Serina og lo. «Men kva skal eit sant Guds Barn gjera med Kona 
si?» spurde Presten. «Jau det skal eg au syna dykk.» Han 
vilde taka Serina um Halsen. Men daa skreik ho og rømde. 
Anna kom og skulde vondle; ho stod og høyrde paa dette litegrand. 
«Carolus!» – Ho gjekk fram; Ungarne kvakk, so dei sprang 
kvar til sin Kant. «Naar Rett var skulde eg segja dette til Far dykkar,» 
sagde Anna aalvorleg. Daa gjekk Carolus burttil henne og sagde med sitt blidaste 
Mæle: «aa nei; det er vel kje verdt at han Far fær vìta for mykje 
um det som gjeng for seg her i Huse naar han er burte?» Daa saag ho Mor 
stygt paa Carolus. Og det kvakk i Gunnar; no skyna han alt. «Det fær gaa 
for denne Gongen,» sagde ho Mor og gjekk fraa deim. 
– Men Gunnar gjorde seg Godvenir med Fanten so fort som han kunde. 
Lufti bleikna og Aakeren skjerna. 
Eplekaale misste sine vene blaaskjengjute eller rjomegule Blomar og sette 
Topp-Eple. Viba tagna, flokka seg og vart burte. Paa bleike avslegne Engir heldt 
Staren sine Stor-møte med eit Skravl og eit Kvirl, so det høyrdest langan Veg. 
So sette Flokken til Vêrs med eit Sus som ein Stormvind, slog seg ned i 
eit Raunbertre og fekk seg Mat. 
Snart var Skurden i Gang, og Laatepipur lét rundt alle Aakrar. So kom den 
siste store Basken med aa faa Epli upp; og daa det var gjort, saadde dei 
Rugen. 
So var Sùmaren til Endes for i Aar. Dei berga i Hus Arbeidsgognir og 
Køyregreiur og drog inn Ledstengsle og Grindar. Enno var Kyrne ute her og der, 
gjekk og trødde i Heimehagane og gnog paa den siste Haavoni. Men helst søkte dei 
Live att-under Gjerde og Husveggir; 
der stod dei og smaakulsa; 
lengta i Hus dei med; drøymde um Vinterfred og logne Baasar. 
Regnvinden saug og taut i Nòv og i Vegg; no hadde han fengi Haustgraaten i 
seg. Og Himilen hekk modlaus og graa og vaska og trafsa med tunge 
Flóir. 
– Enok var den einaste som ikkje hadde fengi Epli upp; han dreiv med so 
lite Folk at han alltid vart seint ferdug. Men no var der berre att ein Teig 
utpaa Aarvollen, og den var so litin, at Gunnar og Carolus kunde klara han 
aaleine til Nons. So kunde Enok faa pløgja litegrand, og ho Jorina kunde faa 
hjelpe henne Anna med aa kinne. 
Gunnar og Carolus stræva det dei vann; «ikkje eit Ord no!» – 
det skulde vera so gildt aa bli ferdig med Haust-stræve. Men Epleteigen vart 
drjugare enn dei hadde tenkt; og Carolus tok seg ender og daa ei Kvilestund. 
«Ufyse Stræv,» knurra Gunnar; han grov i den vaate Moldi med Hendar 
so raude som Humrakløar. 
«Aa ja,» sa Carolus. «Eg trur nok eg kjem til aa fara til 
Sjøs likevel, eg.» 
«Ja det trur eg vel. Det vil eg au; men du maa kje segja noko.» 
– «Ikkje du heller.» – 
«Langtifraa». 
– – «Hyss, kva er det?» 
Stygge, haase Skrik høyrdest; eit villt, fælt Skravl av rædde Maal høgt uppe i 
Lufti; – det var Graagjæsane. 
Kavande i Vinden, i stor, uroleg Trikant, stemnde dei mot Sør. 
«Aa tenk, no fèr dei. Kor tru dei fèr av?» 
«Dei fèr til Arabia!» sa Carolus. 
«Aa, den som kunde vera med.» – «Skapa seg um til 
Fugl og vera med, ja!» – 
Dei stirde lengi etter Fugleflokken, som smaatt i Senn graana burt i Skyine og 
kvarv. 
«Kor ligg Arabia?» spurde Gunnar. 
«Arabia?» – Carolus vart høgtidsam, so han liktest Far sin. 
«Arabia», song han upp, «ligg sju Gongir sju Dagsreisir 
sunnanfor oss; sunnanfor Have og sunnanfor Flandern og sunnanfor Spania og 
Keisaren og Paven, ja sunnanfor der Blaamennane bur.» 
«Aa – aa. Det maa vera langt.» 
«Og Kongen der er den store Kaliffen Hadonald Raskji; og han bur i eit 
Slott av drìvi Gull. Men Sulane i Slotte er av Marmor og Filsbein. Og 
Dronningi og alle Hoffolki er klædde i Silke og Purpurduk; og midt i Slotte er 
der eit Springvatn av Jaspis og Smaragd; men det spring kje med Vatn; det spring 
med berre straalande Perlur. Og Hadonald Raskji 
sjølv sit paa ei 
høg Trune av skirt Gull med ein Kongs-stav av Diamant og Jaspis og Ametyst, og 
skin som Soli yvi sitt Rike.» 
Carolus hadde gløymt alt ikring seg; dei myrke Augo lyste i Draum. 
«– Der skulde me vera,» mulla Gunnar. 
«Eg skulde ynskja eg var den simplaste Slaven der,» sagde Carolus; 
«for den simplaste Slaven er der gildare enn ein ... Amtmann her; og han 
hev kje anna aa gjera enn svinge Røykverk for Hadonald Raskji og spela paa Luth 
og bera Silkeslæpe aat Dronningi; men det maa der vera 500 Slavar til; for Slæpe 
er so langt som herifraa og til Ramstad.» 
«Aa –!» 
«Og kvar Slave hev eit Slavekvende, som er ungt og vent som den venaste 
Rosa og skin som Soli og hev Augo som Stjernur; for berre dei som er so fagre 
som Prinsessur fær vera i slikt eit Slott. Og dei syng vene Songar og dansar og 
spelar paa Luth og Sitterspel; og um Natti svarmar dei um i dei store Hagane 
under høge Palmetre og Sedrar fraa Libanon kvar med sin Vén og elskar 
kvarandre og kyssest. Men naar dei hev svarma lengi nok, gjeng dei inn i Slotte 
og legg seg paa mjuke Silkesengir og søv hjaa kvarandre, til Hadonald Raskji 
stend upp og ringjer paa den store Klokka som vert høyrd yvi heile 
Arabia.» 
«Det vilde eg kje vera med paa,» knurra Gunnar; han 
lika kje sovori. 
«Nei du kann vita ein er kje nøydd til!» – 
«Skal me draga?» spurde Gunnar. 
«Ja dit skal me eingong; men det er langt. Daa maa me fysst yvi Sjøen; og 
so upp Rinflodi mange hundra Mil; so kjem me til Flandern og Burgundien, og so 
til den romerske Keisaren; og so maa me gjenom Pavedøme, og so gjenom 
Tyrkelande.» 
«Der dei ét Mannakjøt?» 
«Ja; men me skal gje os ut for Pilegrimar som gjeng til den helage Gravi; 
daa rører dei oss ikkje.» 
«Hu; eg vert visst rædd.» 
«Nei du tarv kje vera rædd; for dei hev daa so mykje Samvit i seg, at dei 
drèp kje anna enn Riddarar og Krigsmennar.» 
Carolus spadde litegrand; men han var so burtkomin i Draumane sine, at det vart 
kje noko av det. 
– – «Kunde me kje ryma?» spurde Gunnar. 
«Jau; ei myrk Natt, naar alle søv og ingin veit um det, daa stend me upp 
og tek med oss det me treng, Klæde og Mat og Gull og Sylv, og rymer Heiane 
nedyvi til Sjøen.» 
Med ein Gong fekk Carolus det annvint og gav seg til aa spada so Moldi flaug. 
«Far din kjem,» kviskra han; «driv paa –. 
«Ja men kven var det,» heldt han fram svært høgt, 
«som lìvde i firti Dagar og firti Nætar og ikkje fekk Mat? kann du 
segja meg det daa? – – Aah! der kjem han Far!» ropa han 
forundra med sit gladaste Mæle. 
«Ja De maa kje bli vond, Far,» heldt han fram; «men eg kom 
til aa bespyrja meg med han Gunnar i Bibelhistoria, og det vart so gildt at me 
gløymde – –» 
«Eg fær hjelpa dykk,» sa Enok stutt. «Alt til si Tid, 
Carolus!» – 
– Det hadde vorti likare for han Gunnar i fleire Maatar no; Carolus var so 
glup til aa stelle med han Far, at dei mest alltid fekk det som dei vilde. Det 
vart gjerne so at Gunnar og Carolus fekk vera saman paa huglegare Arbeid, og at 
Maaking og anna slikt leidt vart lempa yvi paa henne Jorina. 
Og um Arbeide i seg sjølv ikkje var gildt, som naar dei laut røyte Skind eller 
staa i Barkekjere, so gjekk det alltid noko so-nær naar Carolus var med; for han 
fortalde Sogur eller fann paa Drøs, so Tidi gjekk snøggare enn Von var. Ofte 
vart det Gunnar som laut gjera det meste Arbeide; men det brydde han seg mindre 
um. 
Anna saag snart at Gunnar hadde fengi Hjelpesmann i Matbui; tilslutt laut ho læse 
ned det meste. Serleg Smøre laut ho gøyme, 
so det berre var att 
litegrand aat dei tvo; daa hjelpte dei seg med det, og Stuldine synte kje so 
mykje. Undrast Enok stundom paa at det vart lite Smør i Aar, so skulda ho paa 
Høye; det vart so utvaska og armt i slike regnfulle Sùmrar, sa ho. Enok 
riste paa Hovude; det var kje Høye som gjorde det, men Guds Signing; her var vel 
kje nokon som ... var for lang paa Fingrane no? – «Nei eg trur 
slettikkje det; eg hev havt Auga med baade Carolus og Jorina; men dei er visst 
trugne nok paa den Maaten.» Anna var raud. «Ja Gudskjelov for 
det,» sagde Enok. – 
Ymse Slag Forteljarløn laut Gunnar ut med; Carolus fekk han til aa gjeva seg 
«Foræringar», eller bytte til seg Eignalutir for Vas og Inginting. 
Soleis bytte Gunnar burt Kniven sin for eit fint Penneskaft og eit Papper med 
Jomfru Maria paa; det trega han hardt sidan. Men verre vart det daa han kom til 
aa gjeva Carolus ein av dei gamle Gullringane hennar Mor, ein av deim som laag i 
Skatolklaffen. Daa vart han rædd. Han kom graatande til Carolus og bad um aa faa 
Ringen att; for elles maatte han segja det. Carolus lo. «Du kann vita det 
var berre mitt Narri dette,» sa han: « 
eg 
vil visst 
ikkje ha noko av deg, som du ikkje kann gje meg med god Hug;» og Gunnar 
fekk Ringen. Etter dette 
trudde han Carolus svært godt. Dei var uti 
Skatole og saag paa den gamle Stasen ofte; slike Ting var so vene, totte 
Carolus. 
Men full Venskap vart det kje millom Gutane, fyrr dei hadde røynt kvarandre i eit 
Aalvors Tak. 
Gunnar aatte ein Ting som han gøymde for Carolus, og det var ein liten Pung med 
Skjelingar i. Heile 12½ Skjeling var der i Pungen; og Gunnar var rædd, at fekk 
Carolus sjaa dette, vilde han faa Hug paa Skatten hans. So gøymde han Pungen i 
Ledikken i den blaae Kista hennar Mor uti Buakammerse. 
Men dermed gløymde han Pungen. 
So var det ein Sundag Ettermiddag, Carolus og han kom der ut som Kista stod. 
«Kva er der i den Kista?» spurde Carolus. «Det er berre 
Klæde i den,» sa Gunnar og lét upp; hugsa paa inginting. Carolus 
til paa sin Maate og rote og grava; daa Gunnar hugsa seg var det alt for seint; 
Carolus hadde funni Pungen. 
«Kva er det? ein Pung ... med Skjelingar i; er det din?» – 
Gunnar freista aa faa Pungen ifraa han. «Ja; eg hev fengi dei av han 
Trond Maalar og skal ha dei til aa kjøpa meg Luve for ...» – 
«Ikkje ver rædd; eg tek dei kje fraa deg!» lo Carolus. 
«Ein–tvo–tri–tolv, halv trettande Skjeling; ha, ha; 
trur du du fær Luve for det? – Aa nei, Far. Men Mor mi 
skal skaffa deg Luve; ei flunkende ny og fin ei, med Gullsnor paa og Fjør i; ei 
som ho skal faa heim alt ifraa Sverig, ser du; skal eg gje henne dei Pengane? so 
fær du Luva til Vaaren, du!» – Enden vart, at Carolus fekk 
Pungen. 
Men so kom det ein Mann ein Dag og skulde hava Pengar av han Far; og det viste 
seg at der vart 8 Skjeling for lite. Daa segjer ho Anna: «kann kje du 
Gunnar laana Far din dei Skjelingane dine so lengje?» 
Gunnar kolna der han sat. Carolus var ute, og Gunnar hadde ingin Draum um kor 
Pungen var. «Ja det er sant,» sagde Enok. «Pungen er uti 
Ledikken i den blaae Kista mi,» sagde ho Anna; Enok gjekk ut og skulde 
finne 'n. 
Stogo tok til aa svive for han Gunnar. Han skyna kva Veg det no bar. Den store 
Tyngdi lagde seg for Bringa hans, og han fekk Hug til aa graate. Far hans kom 
inn: «de fær finna Pungen de, som veit kor han er,» sagde han. Ho 
Anna sat og gav Vesle-Paulus Bryst, so ho kunde kje gaa; «men du veit daa 
kor Pungen er, du Gunnar?» – «Ja fort no, Gunnar,» 
sagde Enok. 
Gunnar hadde rekna ut, at laug han so fekk han Ris; men sagde han sant fekk han 
likso 
vel Ris; og dessutan vart han daa Uvenir med Carolus. Han sat 
millom Eldar tvo. Men det beste vart aa ljuge. «No?!» egste Far 
hans. Gunnar mulla med Munnen, men fekk kje upp Mæle ... «Kva er det du 
segjer?» spurde Far hans. «Eg veit kje – kor Pungen 
er.» – «Veit du kje, kor han er, segjer du?» Enok 
stirde so det kolna i Gunnar. 
Det vart sendt Bod paa Garden etter aatte Skjeling; so lengi den Framande var 
her, kunde Gunnar vera trygg. Han sat paa Benken ved Matborde blaanande bleik 
som han venta paa Dauden. Det susa for Øyro hans. Aa, berre han Carolus kom; 
berre han Carolus kom. Aa, gjev dei maatte gaa til Storbrekke etter Skjelingane; 
so kom han Carolus att ... Nei; der var ho Serina. Og Skjelingane hadde ho. 
Mannen fekk sine Pengar; so gjekk han. Inga Raad; inga Raad ... 
Han Far kom. Stogo gav seg; seig i den eine Sida ... Gunnar klara det kje lenger; 
Graaten tok 'n. 
«No fær du fortelja meg korleis det er med denne Pungen, Gunnar.» 
Far hans stelte seg upp framanfor Borde midt uppyvi han. Gunnar kava og vilde 
svara. «Naah? – Naah?!» – «Eg hev mist 
Pungen!» skreik Gunnar yvi seg i vill Graat. 
«Men Gud bevare deg, Gunnar,» jamra Mor hans. 
«Hev du misst han?» ropa Far hans. «Korleis bar det 
til?» Uff, no skulde han finne paa noko um det att. «Kor var det 
du misste 'n?» Enok var skræmeleg aalvorleg. – «I 
– Løo.» – «Kor kunde Pungen koma aat Løo, naar han 
laag i Kisteledikken?» – Gunnar grét og tenkte, tenkte og 
grét; – «eg vilde ... m-u-u, m-u-u ...» – 
«Naa?» Enok bøygde seg og tok han i Aksli. «Eg vilde ... 
sjaa paa Skjelingane, m-u-u, u-uh ...» – «Og so tok du 
Pungen or Kista?» – «M-ja, u-u ...» – 
«Og sat og dyrka dei stakkars Skjelingane som ein Avgud, ja. Og so la du 
Pungen i Lomma og gjekk aat Løo med han.» – «M-ja; m-u-u, 
u-uh ...» – «Og der slarva du han burt. Og etterpaa alt 
gjeng du og tier og løyner det burt for oss. Ja no fær eg lære deg Aalvor daa, 
at det ikkje skal gaa med meg som det gjekk med Ypperstepresten Eli 
...» 
Og Gunnar vart so syndleg uppstròkin som han aldri hadde vorti fyrr. Fysst 
ein Bask; so ein til med same; han vreid seg som han vilde smjuge ut or sitt 
Skind, og skreik gjenom sin snørde Strupe so der var kje Menneskjelaat i det 
lenger. Ho Anna gjorde seg hard; han hadde fortent Stryk no; tenk kaste burt 
Pengar ... men det vart for fælt; han 
drap Ungen; «aa nei, 
Enok! Herre Gud, Enok!» Men i denne Vargestogo kunde ho kje høyre sitt 
eigi Maal. Endeleg slapp Ungen ut or Kløane paa Far sin; krabba burt yvi Golve 
paa firefotom, skjelvande, hikstande, mest maallaus, sanselaus ... Anna skalv; 
«du skulde daa brùka Vite!» – «Det er betre 
at eg tuktar han,» svara Enok, «enn at han skal falla i Hendane 
paa den levande Gud!» 
Gunnar drog upp Skinnbroki si og berga seg ut Kammersvegen, gjenom Kjøken og 
Bakdøri, yvi Tune aat Løo, kavande heile Tidi med Graaten, som ikkje maatte 
høyrast for mykje; kjende seg kje trygg her heller; rømde aat Smalagarden; der 
gøymde han seg burt i den myrkaste Kroken og lét Graaten faa sin Vilje. 
Aa Gud! kor det sveid i Enden hans. Han grét og grét til han mest 
vart rædd sjølv. 
Carolus kom drivande upp Storækra med Hendane i Broki, plistra og tenkte paa 
inginting. Daa han kom upp-mot Løo, høyrde han gjenom Vindsusen slik ei underleg 
Uling; kva kunde det vera? Han stana og lydde; kunde det vera Folk? – 
Lydde og leitte; kom tilslutt aat Smalagarden; der fann han Gunnar. Og fekk vita 
alt. 
Daa vart hans lette Fantehjarta so kløkt, at han med ein einaste Gong flaug inn 
etter Pungen. Og kom og gav Gunnar han att. 
«Stakkars deg, 
at du skulde lida so vondt for mi Skuld! Aa nei, at eg ikkje var heime!» 
Han klappa Gunnar paa Kinne og trøysta han. «So ja, Gunnar; ikkje graat 
no lenger. Du skal faa den vene Luva endaa; eg skal snakka vel med Mor mi. Og 
kann kje ho skaffa deg Luva, so skal du faa ei av meg, naar eg vert stor; det er 
kje so mange Aari til dess, veit du. Aa nei at du var so trufast imot meg, at du 
ikkje blanda meg inn i dette. Det var godt gjort det Gunnar. So; kom no, so skal 
me gaa inn; du tarv kje vera rædd, naar eg er med.» 
Gunnar kom seg smaatt i senn. «Og no skal du kje segja Far din at du hev 
fengi att Pungen din; so kann du sidan kjøpa deg kva du vil for dei Pengane. Er 
kje det sant?» 
«J–jau,» hiksta Gunnar; han smilte gjenom Graatkrampen. 
I den Stundi gløymde han at Carolus var Fant. Carolus var den gildaste Guten paa 
Jordi. 
«Du snakkar so mykje um aa fornekta seg sjølv», sagde ho til han 
ein Kveld, dei hadde lagt seg; «det er rart, at du kan halda paa med 
dette 
daa.» 
Han skulde høyre det ein Gong! anten det gjekk so eller so. Men daa ho hadde sagt 
det, trega ho paa det att. 
Han tagde lengi. Og det vart so susande stilt. Ho høyrde sine eigne Ord uppatt og 
uppatt; og dei vart so styvne og stygge. Og der laag han og hadde høyrt deim, og 
tenkte paa deim. Ho vart sveitt. At ho daa aldri kunde lære aa tegja. 
«Du veit vel», kom det endeleg, «kva Gud sa til Adam og Eva: 
'vorder frugtbare og formerer eder'. Og me skal gjera hans Vilje i 
alt. Me maa berre beda um aa faa gjera det med det rette Sinn og ikkje av nokon 
Kjøtslyst.» 
– – Ja du tarv kje syte! han hev nok Svar! Og 
Bibelspraak til alt, um det er aldri so gali ... 
Um ho vilde segja at ho ikkje stod i det; at han øydelagde henne med Arbeid og 
Barnsengir ... «I Hustruer værer eders Mænd underdanige ligesom 
Herren»; «hans Kraft er sterk i dei veike» ... det vilde 
regne med Bibelspraak. Og alltid fann han det som høvde etter hans Hovud. 
Ho skyna seg kje paa han. Ho totte slett-ikkje han lìvde so plent etter 
Orde i alle Ting. Han snakka um at me skulde vera audmjuke og smaae i vaare 
eigne Augo; men dette Smaalæte og Mjuklynde merka ho kje noko til hjaa 'n 
sjølv. Alt det han gjorde var rett; kvart Paafynster av 'n skulde vera 
Guds Vilje ... 
Um der stod, at «I Hustruer skal være eders Mænd underdanige,» so 
stod der likso vel: «I Mænd, elsker eders Hustruer og værer ikke bitre 
imod dem.» Men det hugsa han aldri. Berre det, som høvde for 'n 
sjølv – – 
Ikkje den minste Tanken hadde han for henne. Ikkje ein einaste Gong hugsa han 
etter korleis ho kunde ha det. Dei kunde godt havt Raad til aa lìva som 
anna Folk; men nei ... Det var vel Meiningi hans, at 
han vilde hava 
Ende paa henne; det var vel det som var. No, daa Arven hennar var gjengin, kunde 
ho au gaa; han vilde vel heller hava ei ny, som kunde gange 'n endaa meir 
under Augo. Han var kannhende ikkje so galin som han saag ut til. Underlegt kor 
væl denne Heilagdomen hans høvde med det jordiske; det som var Guds Vilje var 
alltid det som var det billegaste ... so nær som dette med dei fatige kannhende. 
Han skjemdest av aa tilstaa at det var Knipeskap, og so fann han paa at det 
skulde vera Guds Vilje ... 
Uff; no fekk ho kje tenkje for stygt. Men jamenn kunde ho bli so forarga stundom; 
– og berre Gudshug 
var 
det ikkje; det skulde ho mest vaaga. 
Sann Kristindom kunde daa ikkje vera so hard. 
Jau, ho skulde visst gange her og gjera seg Samvit, av di ho narra han i 
sùmt smaatt; naar han var so urimeleg, so fekk han sjølv taka Skaden. Og 
Borni skulde ho hjelpe so mykje ho kunde; og Maten stellte ho so godt som ho 
fekk det til. Harmelegt, at ho var so veik; at ho ikkje kunde gjera beintfram 
Motstand! Det skulde vori ho Inger hans Per ... 
Ho laag og arga seg til ho fekk ei Skjelterid. Hjelpe henne so sant; ho som so 
vel 
kunde turve sova. Uh; ho var so trøytt og klar; ho hekk mest 
ikkje ihop. Kvar Morgo upp i Otta; træle og traave heile Dagen; tusund Ting aa 
gjera og inga Hjelp; Huse og Fjose, og Barn ved Bryste ... Ho Serina var snild, 
men rokk kje stort meir enn stelle den litle; og Jorina kunde kje so mykje som 
bøte ein Sokk ... Rart Barn; kunde inginting lære. Gjekk berre og snugga seg og 
klaadde seg i Hovude; ein hadde meir Mas med aa halde henne rein enn ein hadde 
Gagn av henne; Anna skulde vera so glad ho var fri henne, at –; men det 
torde ho nok ikkje nemne. Det var slik ei Høgtid med den Ungen, at det var kje 
Maate paa; hans eigne Born vart reint som Stikborn mot desse Fantungane. Men so 
gjekk dei han no kje mindre under Augo; det forstod dei seg paa, slikt 
Fanteherk! Det verste var at ho Jorina fyllte han Gunnar so upp med Sogur og 
Fesjur at han vart reint tussut av det, myrkrædd og stakkarsleg; ja no hadde han 
fengi slik Hug paa sovori Tøv, at han brydde seg kje um aa vera i Lag med andre 
enn desse Fantane, som kunde fortelja han Eventyr og gamalt Kjeringsnakk. 
Carolus var vel den verste i dette au; men no hadde han fengi slik Magt i Huse 
... aa! um ho kunde faa noko paa han ein Gong, so 
ho kunde faa han 
ut. Men aa faa Tak paa ein Fant –; daa fekk ein lettare Tak paa 
Aalen. 
Og her gjekk ho. Ikkje kunde ho hava noko Tilsyn med Borni heller; dei kunde lære 
alt som stygt var, for den Skuld. Naar skulde vel ho faa ei Fristund? Ho stræva 
paa Tròt fraa Morgo til Kveld; og um Natti, naar ho skulde sova, var det 
den litle; eller tunge Tankar som au kunde taka Svevnen; so um ho kunde faa ei 
Fristund au, so var ho for mødd. Og han –; han, som endaa hadde teki paa 
seg aa halde Skule for deim; jau det vart Greidur! – Det gjekk som det 
maatte gaa, naar ein var so strid paa sitt og ikkje vilde høyre paa Fyriteljing. 
Kva det skulde bli av Borni visste kje ho. Ikkje kunde ho hjelpe deim. Ho maatte 
gange som Gjente, ho, og vera glad ho fekk fraa seg det som mest turvtest. Og 
med alt det ho stræva, so vart det kje som det skulde kórso; det vaks 
uppum henne paa alle Kantar med ugjort og halvgjort; Huse var i Ustell og Borni 
i Ustell; her saag slik ut ofte at ho reint laut skjemmast. Men – «berre 
me kann halda Hjarta vaart reint og heilt» – uh. 
Og so kunde han kje ein Gong hava det Vite –; so snart det eine var 
avvant, so var det aa gange med det næste ... Og 
so veik som ho 
vart. Sist hadde ho klara det; men næste Gong? – Ei Braarædsle tok henne. 
«Aa Gud! lat meg kje faa fleire no ... i Jessu Namn Amen!» 
– 
– Nei, nei; ho meinte det ikkje. Ho meinte det ikkje. Ho visste ho maatte 
kje klaga ho, som hadde so vene og friske Born. Aa nei; ho klaga kje heller. Det 
var ikkje Meiningi det. Ho maatte nok berre takke til. Tenk um det hadde vanta 
deim noko; anten paa Kroppen eller paa Vìte; det var nok dei som fekk 
kjenne kor godt det daa var. Nei; ho skulde ikkje klage. Fekk dei berre vekse 
upp som det no saag ut, so skulde visst ho vera fornøgd. Det var berre det at ho 
stundum kunde verta so forharma – – 
Ho laag og høyrde paa dei jamne trygge Andedragi fraa Vogga og dei smaae Sengine; 
lydde til denne søte Firklangen av frisk, lett Svevn, til ho vart roleg. Ein 
fekk lata Han styre; og lite paa at det gjekk som fyri-sett var. Det kom vel den 
Dagen daa han Enok fekk trega – – – 
Ute hadde Vinden snutt seg paa Sør; ho kunde høyre det paa Tòte. Huse var 
som ei Vindorge, og kvar Vind hadde sitt Spel; fraa dei høge Yl av Nordvesten 
til det døyvde, graatande Regngnaale fraa Sør, – ho kjende 
deim alle. Aa ja, ja. Verdi var stormfull og tung. Aah ja. Gud vere med 
oss. 
Med ein djup, trøytt Sukk seig ho i Svevn. Daa han Litle-Paulus vakna noko etter, 
laut han skrike ei heil Rid fyrr han fekk vekt henne. 
Ein ven, frisk Sundag i Februar. Lind Frost, lett Luft; døyvt Solskin fraa 
halvslørd Himil. 
Inne paa Aase stend Enok og les Teksti. Den sæle Smilen hans er kje so tydeleg i 
Dag. Der er heller noko graatt og trøytt yvi Andlite. 
Ein logn, tung Torv-Varme fyller Stogo. Golve er straatt med frisk Sand. Anna 
sìt i Armstolen ved Vogga og blundar so smaatt; attum henne hev 
Smaagjentune gøymt seg. 
Ho Jorina sìt i Omnskraai og dubbar. Paa kvar-si Side av det grøne Borde, 
like under Augo hans Enok, sìt Gunnar og Carolus; dei ser ut som dei 
høyrer paa Teksti. 
Paa Veggen ved Kammersdøri heng Klokka og tikkar i sitt høge Hus. Tikk – 
tikk; tikk – tikk ... syvjugt og seint; Carolus têl: 
ein–tvo; tri–fir' ... noko fær ein finne paa, so ein ikkje 
skal somne. 
Gunnar drøymer um Arabia. Der vil han byggje seg ei Borg. Den skal 
vera slik og slik, og hava so og so mange Rom; der og der skal Carolus bu; og 
der vil han vera sjølv; dessutan vil han taka med seg Borni hans Per der nord, 
so dei vert mange nok til aa slaa Trebonius. 
Kannhende han gifter seg med Olina ein Gong? – Uff nei. Men dette som han 
Carolus fortèl um ... det maa vera løje. 
All Ting veit han Carolus. Kven hev sagt han dette, tru? Kann han ha set det? 
– Det vil Gunnar spyrja etter i Kveld. Det er so gildt med det at dei 
ligg ihop no; so kann dei faa røda so mykje. – 
– Enok las og las, men var som so daud; hadde kje den rette Gleda i Orde. 
Det var ein av dei myrke Dagane dette; Soli gøymde seg attum Skyir, og det var 
Skugge i Hjarta hans. Men Frelsarhandi heldt; so rædd turvte han ikkje vera. 
I seinare Tidir var han kje so jamt paa Tabor som fyrr. Berre ein Gong 
imillomaat, naar Gud serleg vilde vise han sin Naade. Stundom kom han heller 
langt nedimot Dalen, totte han. Djevelen narra han ofte med sine Knìp, og 
Suti for «i Morgo» fekk Tak paa han altfor ofte. Men han visste, 
at som han hadde det no, med Fall og Uppreisning og 
mykje Strid, so 
var det ein kristin maatte vente aa hava det i Jammerdalen. Og so laut Enok vera 
glad likevel. Glad at han fekk stride den gode Striden og vart agta verdig til 
aa prøvast i mange Freistingar. 
Berre Gud vilde hjelpe han med Husfolke hans, so det og snart kunde koma til 
Jesus. Han totte det gjekk smaatt med dette, og bad ofte um Tòlmod. Og 
han arbeidde og stridde med Lesing og Bøn, og preika Orde baade i Tid og Utid; 
so lengi skulde dei høyre kor god og ljuvleg Herren var, til dess dei ikkje 
kunde halde seg burte lenger. 
– Undrast paa kva det kunde vera han Gunnar tenkte so paa no; han sat og 
stirde med slike tome Augo. Enok vilde til aa spyrja han um dette, kannhende 
skræme han litegrand, so han kunde minnast det ei Stund; – daa høyrdest 
det Stìg ut paa Vegin. Alle vakna og glytte ut. Kjære Folk; var det kje 
Student Olsen, som kom svingande? 
Gunnar og Carolus blinka til kvarandre; han kom hit. Gudskjelov, Gudskjelov 
... 
– Tri sopande Stìg inn Gangen; knakk-knakk paa Døri; inn steig 
Olsen mager og lang. Flosshatten hadde han teki av Hovude; men endaa laut han 
bøygje seg. «Goddag; signe Andagten.» – «Takk. 
– Du maa sjaa du fær sitja.» 
Olsen drog upp Frakkebreiddine og sette seg paa den næmaste Stolen; 
«mykje til fint Vêr.» Han var ædrug i Dag; tala Bygdemaale. 
Hatten lagde han paa Knée; Staven sat han med i Handi; Ryggen var rak som 
eit Skaft. Han var skallutt framme og langhærd bak; Andlite var magert og skarpt 
med djupe Fòrur; i Kinni var som ein Kul av Tòbak-Skraae. Dei 
blygraae smaae Augo blinka jamt og tidt. Frakken var blankslìten, 
Halsskjorta flekkut, Styvlane skakke og mest hælelause. Han hadde stygge 
Drykkjeridir, Olsen, og det var smaatt med han i det heile; men han var lærd, og 
so hadde Enok som ein Vyrdnad for han korso. 
Dei kom i Svall. Gunnar og Carolus blinka til kvarandre. «Eg gjeng burt og 
ser um Øykjine,» sagde Carolus og rusla ut. Gunnar snart etter – 
Kammersvegen. So kunde han Far tru at han vilde ut og lesa paa Leksa si. 
– 
Olsen var komin «i Forretningar» i Dag. Han vilde høyre um Enok 
kunde ha Bruk for ein Huslærar kannhende. «Eg høyrer du hev fengi nok av 
det som Folk her kallar Skule,» sa han; «og daa eg just hev fritt 
i nokre Vìkur no, so kunde det høva godt kannskje.» 
«Ja –.» Enok drog paa det. 
Han visste at Olsen var dyr. Men naar Gud sende Mannen hit, so var 
det kannhende hans Vilje. Ein kunde slaa seg ihop med han Per, so vart det kje 
so vondt dyrt likevel. Hans eigi Skuling gjekk det smaatt med, det var sant; 
lite Stundir vart det, og denne stakkars Gunnar'en med sin Uhug til Boki 
... det var vel gali at han gjekk soleis lenger. «Kva meiner du, 
Anna?» 
Anna talde til av beste Magt. Baade Gunnar og Serina stod til atters for sine 
Jamaldringar; og um me kunde forsvara aa lata henne Jorina gaa med so lite Skule 
... 
Det meinte ho skulde hjelpe, og det hjelpte. Dagen etter sat Borni hans Enok paa 
Skulebenken; dei hans Per der nord var au med. 
Glad var Gunnar. No fekk han gange sundagsklædd! Og so var det Fristundine. Daa 
tumla han seg reint villt. Fangtokst 
og slogst og ylte i 
høgan Sky, og fann paa alle Slags Fantestykkje. Serleg leid var han med henne 
Olina hans Per; lugga og slog henne; kneip henne i Armane og stakk henne med 
Naalir; stundom kasta han henne i Bakken og drog henne rundt etter Føtane; ho 
laut klaga til Olsen. Det var reint rart, so vill han hadde vorti; han var verre 
enn alle ihop. 
Elles gjekk det godt. Olsen var glup til aa halde Skule, naar han 
hadde dei gode Ridine; han fekk Liv i Borni, og dei fylgde med. Streng var han 
ikkje; dei fekk røde og læ og sitja som dei vilde mest; sjølv spanta han att og 
fram paa Golve og berre liksom tala med deim. Men skyna han at dei vart leide, 
so jaga han dei ut; «no duger de kje til anna enn til aa slaa 
Tribonius,» sa han. 
Enok hadde aat han for denne Maaten hans; det var gali aa halde so lite Tukt, 
meinte han. Borni lika det nok; men just det var eit vondt Merke; ein skulde 
agte seg for det som var gildt for Kjøt og Blod. «Eg brukar 
min 
Metode,» sa Olsen. 
Men um Kveldane heldt han seg paa Garden, helst hjaa han Helge, der det stundom 
var ein Dram aa faa. Og fekk han ein Dram eller tvo, so «preika» 
han. Og Folk samla seg og hadde Moro av dette. Men vart han drukkin, fortalde 
han sine «Oplevelser»; det var der ingin som skyna seg paa. Daa 
vart Olsen vond. Eller han sukka og vart hugtung. «Man tænke sig, her 
staar jeg, Norges største Digter; – og i hvilke Omgivelser! 
Ah, quelle vie, quelle vie, ah! voici un 
malheureux! 
» – og anna Javl, som skulde vera Franskt, 
lét han um. 
Daa Laurdagen kom, slutta han Klokka tolv og strauk paa Bygdi. 
Han kom kje heim fyrr dei hadde eti til Kvelds. Og daa var han svært 
høgtidsam. 
«Tak, ikke Mad.» Stakkar; i Kveld tala han Bymaal. 
Han gjekk paa Golve med svingande Faktir og store Stìg, og kremta og 
kremta som han vilde segja noko. So lagde han Armane yvir Bringa og stellte seg 
upp. «Høistærede Enok Haave. Har jeg nogensinde fortalt dig om min 
Besøgelses-Tid?» 
– «Eg vil ynskja du hadde kjent din Besøgelses Tid,» svara 
Enok; han sad og smidde paa eit Spadeskaft. 
Olsen tok til aa gange att; hadde visst ikkje høyrt Svare. «Ja, min Ven; 
saadant oplever ikke Per og Paal! I det hele taget. Man blir ikke Digter, hvis 
man ikke mindst en Gang i sit Liv har været gal, – som Filistrene kalder 
det. 
«Hm. Jeg husker det som det var igaar. Det var en lys, lys Morgen. Jeg 
dampede ud over den herlige Kristianiafjord; mit Maal var at besøge en viden 
berømt dansk Nervelæge ... jeg var nemlig ikke gal, men nervøs. 'Mod Syd, 
mod Syd som den vilde Gaas!' heder det i et af mine Digte. Som jeg nu sad 
der alene for mig selv paa et vist Sted, da gik det 
med engang op 
for mig –: du, Ole Christian Olsen, du er, reverenter talt, en L–. 
Men dit Indre, din Sjæl, er en Udstraaling, en Straale ... en Udsitren af Altets 
Ophav, den store Overdigter ...» Han rette Armen ut og didra med 
Fingrane. 
«Og jeg følte Gud i mig lys levende. Kan du tænke dig noget saadant, 
Enok?» 
«Eg hev ... kanskje upplivt det som var større.» 
«Gudskelov, at du forstaar mig, Enok. Det er velsignet at være blandt 
oplyste Folk. 
«Ja det var en stor Tid. Siden gik jeg længe som i en salig Rus; en let, 
lys Taage, som jeg kaldte Digtertaagen. Og en vældig Stemme i mig sagde tydelig, 
uden Ord: Du er den som er større end Shakespeare. 
«Omsider begyndte det at gaa rundt for mig. Og der kommer nu en Episode 
som er – i subjektiv Forstand – noget af det interessanteste jeg 
har oplevet. Min saakaldte Galskab var nemlig en stærkt beaandet 
Fantasitilværelse ... begavet med en Digterevne, som jeg aldrig har havt hverken 
før eller siden. 'En Seilersky saa lys og let' ... Hører du efter, 
Enok?» 
«Aa, eg høyrer nok ...» 
«Jeg troede dengang, at det var Jordens magnetiske Udstrømning, som 
foraarsagede 
Kræfternes Aftagen og omsider Døden. Nu var 
Udstrømningen ophørt; Jorden beholdt sin magnetiske Kraft i sig selv, og de Døde 
vendte tilbage. 
«Rummet var forsaavidt ophørt, som jeg kunde tale ligesaa godt med en Mand 
i Grækenland og Rom som med en i mit eget Værelse. Naar jeg siger at jeg 
extemporerede tusind Vers, siger jeg altfor lidet. For i hele tre Maaneder 
forekom det mig, at mit Publikum var samlet – nei, opmærksomt – 
Klokken otte; og da trakterede jeg dem i Regelen lige til Klokken elleve med det 
ene Vers efter det andet; og disse Vers knitrede af Esprit; og hvad 
Formfuldendtheden angaar, saa har jeg udenfor Daarekisten ofte ikke naaet den, 
men aldrig overtruffet den.» 
«Hm; ja dette –» tok Enok i. Men Olsen letst ikkje 
høyre. 
«He–he; engang indbildte jeg mig, at Goethe havde sagt eller gjort 
noget som mishagede mig; og saa gav jeg mig til at angribe Goethe. – 
Goethe er en afdød Kollega af mig, en af de største Digtere, som nogensinde har 
existeret. – Det første Vers vil enhver erkjende Urigtigheden af 
–: 
«Er sass ja ganz wie blind und taub 
in vielen, langen Jahren ...» 
« 
Ah, c'est vrai; 
du forstaar 
ikke Tysk. 
Ah, l'imbecile 
... Men nu skal du høre 
noget, jeg digtede paa Norsk; det var til Henrik Wergeland, hvem jeg angreb for 
hans Usædelighed, – og det med Rette. 
'Hvor længe, Henrik – –'» 
«Hm,» kremta Enok; «du fær gaa burt etter Salmebøkane, 
Gunnar. Det er paa Tidi no, at me held Bøni.» 
Olsen stana og slog ut med Armane. 
«I Øgleunger!» sette han i; «vogter eder for den aandelige 
Hoffærdighed! Vogter eder for dem, der holder lange Bønner og siger Herre, 
Herre, men fornægter og foragter Herren i hans Værk og i hans store 
Aabenbarelser! De kjender hverken Goethe eller Shakespeare, men vil kjende Gud! 
– hah. Sandelig siger jeg eder, eders Bønner og Herre-Herre-Raab skal 
ikke hjelpe eder; intet skal hjelpe eder; thi I søger Frelsen udenfor eder, hvor 
den ikke er at finde. I Æsler! intet kan frelse os, naar vi ikke kan frelse os 
selv! Om du tror, men dit Blod løber sygt og tungt og sort i dine Aarer, da skal 
ogsaa din Tro vorde dig til Sygdom og Fordærvelse. Sandelig siger jeg eder: det 
kommer ikke an paa Troen, men paa Blodet! I Daarer, I taler i eders Raahed om 
Jesu Blod; vide I da ikke, 
at naar der tales om Blodet, om det 
frelsende Blod, da er det eders eget Blod, eders eget friske, røde Blod! 
– thi i det ligger Frelsen, men ikke i noget andet! Der er ikke Frelse i 
nogen Ting, hvad enten det kalder sig Tro eller Troldom! Men I skal være som de 
der ikke have Lægedom behov! Ser til Himmelens Fugle! I Fæhoder, hvad andet 
lærte Jesus end Sundhed og et let Sind! Glæde er den bedste Medicin, og den 
bedste Medicin er den bedste Religion; derfor skal I synge Sange til Evans Pris, 
ligesom den salig Guds Mand Presten Zetlitz; men vorder ikke siddende her i 
disse mørke Huler og grubler over eders saakaldte Synder; he-he, Synder! som om 
en Bauer 
kunde synde! Jeg synes jeg ser Vorherre sidde og tælle 
ihop de Smaadumhederne og Smaaraahederne, som falder af efter dere, og som dere 
smykker med det høitravende Navn «Synd»; ha-ha; Synd! I har Fanden 
ta mig ikke saa megen Sjæl, ikke saa megen – –» 
«No kann det vera nok!» sette Enok i. «Jau no kom nok 
Hjartemeiningi upp, no! Det er som det stend: Born og fulle Folk kann kje tegja 
med –» 
«Hvad! Sa han fulle Folk! Tror han kanske, jeg er fuld? – 
Jeg!» – Olsen strama seg upp og vart stiv som ein Stake. So tok 
han Hatten og Staven og skreid ut. 
«L'imbecile!» ropa han i Døri. 
Dei saag kje meir til han. Men Morgonen etter kom det Bod fraa han Per der nord 
etter Panken hans og ein Ort 
og seks, som han skulde hava av Enok for otte Dagar 
Skule. 
– Det sat som ein Agg i Enok etter dette. 
Han hadde synda. Vantruin og ulydig hadde han vori. Guds Vilje hadde han visst: 
at han skulde vera Lærar sjølv i Huse sitt; og Hjelp til dette skulde han faa; 
det hadde Gud lova han tydeleg. Men so hadde han vorti utòlig. Det gjekk 
ikkje godt nok, og det gjekk ikkje fort nok; han hadde for mykje aa gjera. For 
denne hans Tvil og Vantru hadde Gud no teki Hjelpi si fraa han, so det vart som 
han trudde, at han ikkje greidde det. Det var som med Petrus, daa han gjekk paa 
Vatne; han sokk so snart han tvila. Men Enok hadde kje som Petrus vendt seg til 
Herren; han hadde vendt seg til Olsen. 
Og «forbandet er den Mand, som forlader sig paa Mennesker og held Kjød for 
sin Arm.» Ikkje berre med Vantru hadde han synda; Uppreist hadde han 
gjort. Og so braadt som det var komi! so reint uforvarande! Han 
hadde kje visst av nokon Ting; tottest staa i Naaden som fyrr; og med ein Gong 
laag han der; hadde gjort den verste Syndi eit Guds Barn kunde gjera. 
Di meir han tenkte, di større vart Syndi, og ei Rædsle tok han, so han misste sin 
Fred. Og no kom Straffi. Huglaus og kald vanka han um; all Barnefrihug veik fraa 
han; halvrædd og uhùga gjekk han til Ord og Bøn; der var kje Hjelp i noko 
no, av di Gud heldt sin Naade burte. Verdslege Sorgir og Tankar fekk Magt med 
han kvar Stundi, og han tenkte med Fælske paa, kor lett Spel Sattan vilde hava 
med han, um han fekk Lov til aa gange paa han no. Det var Dagar daa han kjende 
seg so naadetom og kald, at han mest kunde tru Live var utsløkt; det einaste han 
hadde var Lengten etter Gud, ein veik, uroleg Lengt som ein litin bivrande 
Gneiste. Det var Trui; han visste det; men ho var so kraftlaus, at der inga 
Trøyst var i ho og inga Trygd; og Bøni hans var so arm, at ho kunde knapt naa 
upp for Truna og for Lambe. 
Det hadde vorti lite Høy i Aar; dei laut hjelpe seg med ymse Slag til Kreturi. 
Raunbork var god; dei gamle Raunane i Hagen fall ein for ein, so det tilslutt 
berre stod att eit Par av dei eldste, den med Skjorereire i, og so ein som mest 
var utgjengin. Det vart underleg audt og snaudt. Endaa godt, so lengi den gamle 
Selja fekk staa; Enok vilde helst ha hoggi den au, daa det «fylgde Ovtru 
med ho;» Far hans hadde haldi ho for eit Lukketre. Men so var det det, at 
ho livde eit Grand mot Nordvesten. 
– Dei sat ein Dag og skava Bork; so kom Salomon Storbrekke køyrande med 
han Legde-Lars. Anna sukka; no skulde dei ha den Ufysa aa dragast med att. Av 
alt det Skrape som flakka um paa Legd no, var Lars Rotteholen den verste. 
Rein Tulling var han, halvt Barn og halvt Dyr; kunde kje tala reint dessmeir, 
endaa han 
var firti Aar gamall. Gange kunde han kje heller 
skikkeleg; stabba seg fram med Stav som ein Gamling, og riste og skalv i sitt 
slaskutte Hold. Ufysin var han aa sjaa paa au, graafeit i Andlite og sveitt, med 
eit dauvt, dyriskt Smil og smaae, blakke Faaming-augo. Men det verste var at han 
var so skamlaus; reint stygt var det aa hava han i Huse, naar der var Born. Ho 
Anna hadde komi yvi Gunnar og Carolus ein Gong, dei laag i Løo og stelte med han 
paa ein Maate som –; ho vart harm berre ho tenkte paa det. Og denne 
Kreksa av eit Menneskje skulde gange her i tri Dagar ... 
– «Goddag i Huse!» ropa Gamle-Salomon høgmælt; det var mest 
som dei skulde høyre han Napolon sjølv. Men Salomon var meir pipande i Mæle; for 
han eldest. 
«Ja her kjem eg med han Lars, so eg ventar kje aa vera velkomin! – 
So! inn med deg, di Ku du er. Uppi Omnskraai med deg ja, so ingin ser deg. Du er 
so gu kje for fjelg, korkje framme eller bak. So; gøym deg godt; tak Rauvi med 
deg. Panken din og. So. – Der hev dé han.» 
Lars krusla seg inni Omnskraai med Bakenden fyri, grymjande i høg Grisetenor 
Ting, som ingin forstod: «øh! – øh-øh; øh! eh! – 
he-he.» Og so lo han. «Hæ–æh! hæ–æh! hæ–æ! 
hæh!» – 
– «Ja vaagar du deg ut i so ruski Vêr, du au, 
Salomon,» sa Enok høgt. «Du vert gamall no. Korleis tykkjer du, du 
fær ha det?» 
«Takk skal du ha, Enok! Eg fær segja som han Torkjell Tualand: Sinne aukar 
og Magti minkar; det er Alderdomen, ser du!» Han pusta ut og sette seg. 
«Jagu ja, san!» 
«Bannar du enno, so gamall du er?» 
«Hæh? – Du maa skrika ut naar du snakkar med meg; eg høyrer kje 
meir enn Veggen.» 
– – «Bannar?» Gamle-Salomon glodde kaldt paa han Enok 
med sine gamle gulnande Rovfugl-Augo. 
«Ja bannar litegrand, det gjer eg, og det er gali; plistra og banna er 
Fanteskikk. Men elles kann du passa deg sjølv du.» 
Han støytte Staven i Golve og rette seg upp: «er det sant dei segjer, at 
du hev vorti galin?» 
Det kom so beintfram og sutalaust, at dei mest maatte læ. Han var den same 
Skøyten enno, han Salomon. 
«Det er kje noko aa læ aat,» kvesste han i; «for er det sant 
alt det Folk fortèl, so skulde du ha vori paa Daarekista for lengi 
sidan.» 
«Aa ja; – Jøderne ein Forargelse og Grækerne en 
Daarlighed.» 
«Hæ?» 
«Jøderne ein Forargelse – –» 
«Ja Forargelse, ja! Det kann du segja ein Gong til! Er kje Verdi god nok 
aat deg kanskje? Hell trur du det at du skal koma so mykje høgare i Rang i 
Himerig enn me, med di du gjeng og lavar med Øyro so ukristeleg. Jagu totte eg 
ein Mann som du skulde ha betre Vìt!» 
«Verdens Spott ... skal me bera med Glede.» 
«Hæh? – Det skal du slett ikkje! – naar du fortenar Spott! 
Høh! Hev du kje høyrt um dei, som les lange Bønir, at dei kann ansees av 
Mennesken; trur du kanskje Vaarherre bryr seg um all den Bæktingi di? Dei segjer 
du ligg og remjar og syng heile Sundagen, akkurat hvorso Kjetta, naar ho ræer 
... Eg tenkjer Vaarherre segjer som eg, han, at jagu kunde han Enok Haave finna 
paa det, som der var meir Gagn i!» 
«Det naturlige Menneske forstaar ikkje dei Ting, som hører Guds Aand til; 
thi de bedømmes aandeligen.» 
«Hæ? – Kom kje med Bibelspraak og Krussifiksar til meg; eg er so 
gamall eg kunde vera Far din! Eg hev sét meir av Verdi enn du; og at 
Vaarherre er slik ein Kjeltring som Haugekarane trur, og du endaa verre, det vil 
eg forsvara han imot; ja det vil eg. Me hadde daa Prestar fyrr 
au; gamle Presten Juel var den beste me hev havt, det segjer eg; men ikkje 
snakka han um Helvite – for andre enn Kjeltringar og Skarv daa; for der 
er Betterdø nok av dei som ikkje fortenar det likare; men naar me lìver 
som ærlege Folk og gjer det beste, me veit og kann –; er me kje Guds 
Skapningar? Trur du kje han veit kva To der er i oss, – lengi fyrr me kom 
til? – Skulde han kasta nokon i Helvìte, so maatte det vera slike 
som trur han so vondt, at dei trur han vil fara aat soleis med Folk; og kjem du 
kje til Helvìte for denne Bæktingi og Remjingi di, so kjem du Betterdø 
ikkje til Himilen; no veit du mi Meining!» 
Enok sukka. Stakkars gamle Mann. 
Ho Anna kom inn med ei Ølkrus og baud Salomon; han takka og drakk. «Takk 
skal du ha; du hev alltid vore grei, du Anna.» 
Snart etter reiste han seg og vilde gange. «Gakk ut og ferd til Merri mi 
du, din Bankeskalle du er,» grylte han til Carolus; denne gjekk. 
«Hæ–æh! hæ–æh! hæ–æh!» lo Tullingen uppi 
Omnskraai. 
«Nei men du fær daa drygja og faa deg noko Mat,» meinte ho 
Anna. 
«Nei gu gjer eg ei, Annamor. Slike som han der uppi Omnskraai kann vera 
høvelegt 
Lag aat Mannen din no; ikkje høyrer eg heime i sovori 
Barbari, ikkje.» 
«Aa, du fær drygja litegrand,» studde Enok under. 
«Hæ? – Nei; men er det so at det er noko du vil segja meg kanskje, 
so kann du koma med det; eg er so gu kje den som rymer for eit 
Bibelspraak!» 
«Du skulde tenkja paa at du er gamall, Salomon. Brudgomen kann koma fyrr 
du varast.» 
«Kva for ein Brudgom?» 
«Han, som gjerne vilde vera din Sjæls Brudgom, Salomon.» 
Salomon sputta. «Det segjer eg deg, at vil du snakka med meg, so fær du 
snakka som Folk og ikkje som ein Haugianar.» 
«Eg meiner det kann kje vera so lengje, fyrr du skal døy!» 
«Det meiner eg og. Ventar du Arv etter meg kanskje?» 
«Du skulde sjaa aa faa Fred med Gud, fyrr du døyr!» 
«Det hev eg, mykje betre enn du. Han kann koma naar han vil; han skal kje 
finna meg i noko som eg ikkje kann forsvara.» 
«Du maa kje snakka slik. Alle vaare Gjerningar er som et besmittet 
Klædebon ...» 
«Nei gu um dei det er,» svara Salomon; 
«eg held 
mine Gjerningar gjæve, eg; og um Vaarherre er streng, so er han daa kje nokon 
Skrivar heller. Var det meir?» 
«Gud er ein fortærande Eld – –!» 
«Gud er som me vil ha han, Farr. Vil du plent ha deg slik ein Skaprettar, 
so kann det henda han vert deg deretter! – Men Gjerningane dine kann du 
gjerne skjemmast av; her gjeng du og tek Live av Kona di og dreg Huse fullt av 
Fant; det er som eg segjer: du skulde ha vori paa Daarekista for lengi sidan; og 
kanskje du kjem der au. Ja Farvel daa, og Takk for i Dag! Farvel, Anna; du hev 
alltid vori ei grei Kona du; eg hev vondt av deg.» Salomon gjekk. 
– Men dei siste Ordi hans hadde bìti seg fast i han Enok. 
Han tok til aa sjaa paa Kona si, der ho gjekk og stræva og stelte, og det var 
sant: ho saag skral ut. Skulde det vera Raad –; brydde kje Gud seg det 
Slag um Bønine hans; kunde han i dette au ha misteki seg paa Guds Vilje? 
Skulde det vera Mistak og Tøv alt ihop? 
Desse «Jesusborni» ... brydde kje Gud seg um deim? Kannhende det au 
var sjølvbedin Dyrknad, som Herren vilde forkaste? Han hadde komi yvi Gunnar og 
Jorina naar dei var aaleine og skulde arbeide; og kva hadde han kje høyrt? 
Jorina stod og fortalde Huldresegnir 
for Guten! – planta inn 
i han gamal Ovtru og Lygn, og lærde han upp i den verste Heidingskap! 
Og Carolus, var han betre tru? – Han var nok mjuk og snild og lét 
svært vel, so lengi han var ein for Augo; men kva var det aa byggje paa; denne 
lette, falske Fantetunga – –. At Gunnar i seinare Tid gjerne heldt 
Lag med han spaadde kje godt; Enok hadde endaa høyrt deim øve seg i Fantemaal. 
Um Herren ikkje brydde seg um dette Offere hans heller, ja vilde vende det til 
vondt for han? Um det hadde vori Satans Innbilningar og Blendverk alt ihop, alt 
ihop? – Gjekk kje denne Olsen au og drøymde um, at han hadde 
«kjent Gud i seg» og høyrt Vitnemaal i sitt Hjarta? 
Det kom yvi han stundom, so han vart kald og sveitt, og kjende Folningar og 
Visningar gjenom heile Kroppen. 
Han kom inn ein Kveld i Skùmingi; Vesle-Paulus skreik, og Serina sat og 
vogga og sulla for han. 
«Paa Daarafjedl'e, 
paa Daarafjedl'e, 
der dansa baade Gjeide og Saue. 
Fyre gaar den, so i Pibaa blæs'e, 
ittepaa kjem Kùssen 
den 
raue.» 
«Kva er det for noko gamalt Tøv du sìt og gnaalar 
paa,» sa Enok; «kann du kje likso godt syngja noko som er vent? 
– Kanskje tagnar han Paulus au heller daa. – Syng den som han 
Carolus lærde dykk her noko sidan; det var slik ein pen litin Song.» 
Serina vreid seg; det saag ut som ho skjemdest. 
«Naa? Skunda deg no! – Vil du eg skal verta vond paa deg 
kanskje?» 
Serina tvinga seg og song Salmeverse. Men berre med halvt Mæle og halve Vokalar 
og svært fort; og der var Ord ho liksom løynde: 
«Alle Vegne, hvor jeg vanker, 
jeg min Mmsum har i Tanker; 
hvor jeg ligger, sidder, gaar, 
efter hmm min Længsel staar.» 
«So ja! Men tydeleg og vent; so skal du nok sjaa han tagnar.» 
Serina song andre Verse, noko meir modigt; gav seg liksom yvi og lét det 
staa til. 
Men Paulus ylte heller verre enn fyrr; og so sette ho i att med 
«Daarafjedl'e.» Og det var forunderlegt so mykje lettare 
som dette gjekk. 
Enok stod og sturde burtmed Vindauga og tokst med tunge Tankar. 
Var det kje skræmelegt med denne Uhùgen til Guds Ord, og det endaa hjaa 
Borni? 
Tilmed Paulus vart rolegare no. Ein kunde tru, at han lika kje 
heller aa høyre um Jesus. Og endaa var han døypt ... 
Gunnar vilde han kje tenkje paa dessmeir; det var reine Hate der. Kunde han lure 
seg fraa Orde berre den minste Stund, sprang han som han skulde hava Eld i 
Enden. 
Og Skulen, som Enok hadde teki til att med –; dei same Borni som hadde 
høyrt so vel etter, naar dei var for Olsen, – no beit det korkje Ord 
eller Ris paa deim; ikkje eit skikkelegt Svar var der aa faa; minst av han 
Gunnar. 
Kor kunde det hava seg? «Alt hvad I bede Faderen om i mit Navn, det skal 
han give eder» ... og kor lengi hadde kje han bedi? Og so hjarteleg! meir 
hjarteleg enn um noko anna? Men heller verre vart det for kvar Tid. 
Og dei var daa døypte! Dei hadde i Daapen fengi Anden; var tekne til Naade og 
løyste og utfridde fraa Sattan og hans Magt; men endaa –! Endaa skulde 
Gud og alt som Guds var vera deim so hjarteleg imot. 
– Tyngre og tyngre vart Tankane hans. Han stana ein Dag paa si eigi Tropp 
–: skulde det kje vera sant, dette med Daapen? 
«Vik bak meg, Satan!» han slog Tanken fraa seg i Rædsle. Men Tanken 
kom att. 
Baptistar og Umdøyparar sagde at Barnedaapen var eit Mannapaafunn; 
det var aa spotte og hæde den heilage Ande, sagde dei; aa taka eit Reivebarn som 
endaa ikkje kunde skilja Høgre og Vinstre, og spyrja det um det trudde, – 
det var eit Narrespel, eit Spotteverk. Difor hadde Djevelen slik Magt i Verdi 
au, for di me ikkje var rett døypte ... 
«Aa Gud hjelpe og fri meg! Lat kje Djevelen reint faa Magti! at han skal 
føra meg ut i kraftige Vildringar og riva meg ut or Kyrkja og Frelsens 
Ark!» – Han bad og ropa av djupaste Naud; men Tankane tumla 
ustanseleg. 
Daa tok han paa seg ein Dag og gjekk til Presten. 
Presten Meier var ein snild Mann. Og han hadde Lærdomen. Og Gud hadde innsett han 
til Sjælehyrding, so me skulde vende oss til honom naar noko stod paa; og Meier 
vilde like at Enok kom; det var ein folkeleg Mann, Meier. 
– Hjaa Presten fekk Enok Hjelp. Ein merkeleg Mann. Var det Raad at 
Lærdomen aaleine kunde gjera so mykje? 
So snart han tok til aa tala, kvarv Sutir og Tvil so burt for Enok, at han mest 
maatte leite etter deim sjølv. Han skỳna ikkje lenger at Djevelen kunde 
ha raatt so med han i dette. 
Det var nok som Presten sagde: at det 
var faarlegt aa skilja seg ut fraa Kyrkjelyden. «Du skulde ikke foragte 
Menigheden og Menighedslivet, Enok, selv om der voxer megen Klinte blandt Hveden 
...» 
Men serleg formana Presten han til aa øve seg i Tòlmod. Ikkje berre beda 
um Tòlmod og so vente at det skulde koma av seg sjølv; nei, øve seg i 
det; for Presten trudde at det just her var ein stor Faare for Enok. «Du 
hev havt det for godt; no er du som eit forkjælt Barn; so snart du ikkje fær det 
som du vil, so vert du furtin og tek til aa mistru sjølve Guds 
Naademidlar.» «Og desse Ting som bèr deg imot, dei skal du taka 
med Takk som Guds hjelpande Tukt, den du nok vil hava meir godt av enn av alle 
dei sæle Dagane paa Forklaaringsberge.» «Du kann vera trygg for, 
at Husfolke ditt gjeng kje fortapt; det er berre Tidi og Timen det spyrst um; og 
der vil Gud for di eigi Skuld at du skal vente og drygje. Som Abraham venta i 
mange lange Aar paa Isak, so kann du og faa vente mang ein Dag; ja kannhende du 
ikkje fær sjaa det sjølv dessmeir, at Borni dine kjem til Frelsaren. Men du skal 
beda og halde ut, vel vitande at hans Tid kjem; og at hans Tid nettupp er den 
rette.» 
Det ljosna for han Enok. Han vart vaat 
i Augo og tok Presten i 
Handi. «Takk, Far; Takk ...» 
Sidan tala Presten med han um ymse Ting. «Selja alt ditt og gjeva det til 
dei fatige? – Ja, dersom du ikkje paa annan Maate kann rìve deg 
laus ifraa Verdi. Men kann du det; kann du brùka Guds Gaavur berre som 
ein Forvaltar, til hans Ære og Næstens Gagn –. Trur du, at Gud plent vil 
ha Verdensborn til aa stelle med hans gode Ting her paa Jordi? – Det er 
kje Rikdomen som er faarleg; Spursmaale er, um Hjarta vaart heng fast ved 
Rikdomen.» 
Ja; dette var sant. Gudskjelov. No kunde han slaa seg til Ro; her sat Presten 
sjølv og tala paa Guds Vegne ... Rive seg laus? jauvisst kunde han rive seg 
laus; han hadde rìvi seg laus ... ikkje meir um det no. Desse 
«indre Røystir» kunde likso godt vera av Satan, som Presten 
sagde. 
Daa Enok gjekk, takka Presten han for han hadde hjelpt han so godt i 
Fatigkommissjonen sist, i denne Saki hans Fante-Tomas. «No skal det 
gaa,» sa Meier; «og det kann eg mest takke deg fyri; og ikkje 
berre eg takkar deg; men eg kann helse deg Takk fraa Eilert Sundt og fraa alle 
andre Vénir av dette stakkars forkomne Fantefolke; ja Takk fraa heile 
Samfunde. Og no maa eg segja deg det, at 
anten du likar det eller 
ikkje, so vil eg no freiste aa faa deg vald inn i Skulekommissjonen; me hev eit 
stort og vandt Arbeid for oss der no, og eg vilde gjerne hava ein so upplyst og 
sant kristeleg Mann som deg med meg i det Arbeide.» 
Enok gjekk heim letta og sterk, med Hùgen full av nye, friskare Tankar. Og 
han takka Gud av Hjartans Grunn; «Takk, Takk, kjære Far, – for 
ditt heilage Lære-Embætte!» 
Sundagen etter hende det ein underleg Ting. Enok klædde seg og vilde aat 
Kyrkja. 
Anna torde kje tru det med same; «det er daa kje i Dag, me skal til 
Alters?» Han svara: «skulde me kje søka ein god Vén utan 
kvar Gong han held Gjestebod?» Og han vedgjekk at han hadde mistydt Guds 
Vilje i denne Saki. 
Anna kjende som ei Letning i Lufti. For fysste Gongen paa alle desse Aari hadde 
ho no høyrt det Orde av han Enok: eg hev misteki meg. Det maatte tyde noko. 
Kannhende det verste var yvi-stridt no. 
Gunnar og Carolus vart so glade dei kunde mest ikkje styre seg: no fekk dei 
fritt! Men Gleda vende seg til Sorg. Dei laut med aat Kyrkja. 
Gunnar vreid seg jammerleg. Han vart so sur og vond i Andlite at det var stygt aa 
sjaa. Far hans vart arg. «Sjaa; sjaa kor han 
trutnar!» sagde han. «Hev du set slikt eit Uliøyra? Er det nokon 
som vil vìta kor stygg Syndi er, so kann han berre sjaa paa han Gunnar 
no. Og det berre av di han skal faa vera med i Guds Tempel!» – Han 
sukka. 
So kvesste han i med sitt harde Maal: «no skundar du deg!» – 
Gunnar kjende det Mæle. Han drog seg i Veg. Men so motstrævande seint, at det 
var som han skulde «dra eit Haartôg etter ei saar Rauv», 
som Far hans sagde. 
Men Serina fekk vera heime; Huse kunde kje staa tomt. Kann vìta det; 
alltid skulde det laga seg godt for henne Serina! 
Det var graakaldt og ein bitande sur Snøvind; Anna rugga seg so inn, at ho 
tilslutt sat i Kjerresæte som ein stor svart Klædetull. Gunnar skulde stande 
attanpaa. Han kom i sine blaae Vadmaalsklæde med raudstriput Verkensvest og 
Halskrage og kjende seg svært fin; i Dag kunde ho Olina hans Per gjerne sjaa 
han! – «Men du kann daa kje gaa so tunnklædd», sagde Enok; 
«du frys forderva»; han sprang inni Gangen og kom ut att med ei av 
dei store gamle Trøyune sine. «Sjaa her; tak paa deg den.» Gunnar 
vilde ikkje. «No? kva er det no?» – «Uff ... ho er 
so stygg.» – «Stygg? Høh. Hev du høyrt slikt! Er kje Ungen 
alt so full av Verdens Faafengd 
... Soh! – Eller vil du 
plent ha Stryk idag?» – «Du kann daa vìta du maa ha 
Klæde paa deg», jamna Mor hans. Gunnar kjende seg svikin paa alle Kantar. 
Han banna for seg sjølv, men gav seg; kraup so uppi Kjerra sur og harm. 
«Dægerens Far ... Alltid skal 
eg 
sjaa ut som 
Inkje-Folk!» 
«So i Guds Namn», sagde Enok; «gakk no Brunka!» Han 
gav henne av Taumen, og ho trilta i Veg som ein Ball, med mange smaae lystige 
Salutar gjenom Bakporten. – 
– Etter den Tid var Enok so viss i Kyrkja som Presten. 
Han vandra paa Kyrkjevegen tagall og tankefull; me skulde «forvara vaar 
Fot, naar me gjekk til Guds Hus.» Var det einkvar som helsa og gav seg i 
Samtale med han, strøymde Gudsord fraa hans Munn, so at dei som kom berre av 
Forvitnad, dei tagna og drog seg undan. 
Men stundom raaka han Nikodemus'ar, slike som heldt seg til Herren i 
Stilla, men ikkje torde segja Verdi fraa seg heilt; dei freista han aa styrkje 
og rettleide. Men Gruvlarane som gjekk og vilde skỳna Guds Løyndomar, og 
dermed ofte kom inn i baade Hugsott og range Meiningar, dei viste han fraa seg 
heller stutt. «Skỳna du ikkje at Gud kann vera tri i ein?» 
sagde han til Tobias Traadal; «bed til Gud at 
han gjev deg 
Trui; og naar du hev lært aa tru, so vil du og læra aa skỳna; ’dersom I 
tro,’ stend det, ’ 
da 
skulle I se Guds 
Herlighed'!» 
Men naar han saag paa alt det nye som trengde seg inn i Bygdom, Stas og Fjas og 
Faafengd av alle Slag, daa vart han tekin av heilag Uppgløding og tala um 
Straffedomar og Guds Vreide. Her gjekk Kvinnfolki og fiffa med Silkeplògg 
og Orliangskjolar, og Karane med nymotens Hattar og Klokkekjedur av Sylv; og 
rundt um paa Gardane sette Folk upp store gilde Hus og maala dei kvite so dei 
skein yvi Land, og køyrde med Karjolar og Skeisur 
som smaae Storkarar. Og den eine etter den andre raadde 
seg til av desse nye Plogane som Møller paa Myre hadde ført inn; liksom det 
ikkje var Guds Signing, det galdt um, men gilde Greidur; ja der var dei som fekk 
seg Hakkmaskinar og Treskjemaskinar. Det kunde koma den Dagen daa dei fekk 
graate yvi Faafengdi si, og daa Gud vilde vise deim at han lét seg ikkje 
spotte. – 
Gunnar laut fylgje han Fot og Fet; og han gjekk og skjemdest for Far hans ikkje 
var som anna Folk. Tilmed i Klædebunad skilde han seg ut; dette Vadmaale av 
svart Ull skar so stygt av i det brune. Sine eigne Klæde var kje Gunnar heller 
fornøgd med. Dei var stygge dei au, det saag han no; for smaae og for 
stutte var dei baade i Ermane og med Føtane; Skorne var kje rødande 
um; for deim hadde han Far sjølv gjort. Alltid skulde det vera so stygt det han 
Far gjorde. 
Naar han Carolus var med, greidde det seg endaa; men Carolus lagde seg heime 
stundom. Han hadde slikt eit Lag med aa gjera seg sjuk. Kneip det, spydde han so 
det holka or han. Og naar han Far kom og sagde at han «maatte 
beda», so kunde han svara so godt: «Ja det skal eg; og De maa beda 
for meg De og Far; for dette er nok Vaarherre som vil straffa meg.» 
Gunnar kunde kje gjera seg sjuk. Og um han var sjuk, stod han upp likevel; det 
var so ufysi naar han Far kom og saag paa han og stod og stirde og spurde kva 
vondt han no hadde gjort. «For Vaarherre straffar deg kje for inginting, 
maa du tru, Gunnar!» – 
– Ein annan forunderleg Ting hende: Borni skulde faa gange i Skulen 
att. 
Den galne Forklaringi var kje i Bruk lenger. Og det var kje rett aa skilja seg 
ut. Det kunde løyne seg Faafengd i det au, sagde han Enok. Den nye Læraren var 
ein aalvorleg og sætande Mann, og Borni hadde kje godt av aa gange her 
Heimfødingar. 
Anna var so glad som ho skulde ha fengi Gull. 
Gunnar lika seg au. Men endaa gladare 
vart han, daa han fekk høyre 
at Far hans var innvald i Skulekommissjonen. So fekk han fleire Dagar frie. 
– Skulen kom. Det viste seg at Tønes Tualand paa sin stilslege Maate var 
ein glup Skulemeistar. 
Han var svært ung og ikkje stor; dei lange Kniktane fraa Storbrekke og Heialand 
kunde snart ha gjort uppum han, hadde dei vilja. Men det gjekk so stilt og vent 
at det var ei Syn. Og endaa brùka Tønes korkje Linjal eller Ris; og ikkje 
noko vidare Munn heller. Den han var mest etter var han Gunnar, som alltid vart 
so reint urimeleg vill, naar han kom saman med andre Born. 
Men Tønes innførde ymse nye Skikkar i Skulen; serleg var det ein Ting, ho Anna 
hadde imot han fyri. 
Han bytte Skulen sund i «Klassur»; kvar Klasse skulde fylgjast aat 
baade i Leksur og alt, og det vart daa mykje strengare med Skulegonga. Den som 
var burte ein Dag vart kje lenger høyrt serskilt; han maatte fylgje Klassa like 
godt. Dei Borni som laut vera mykje heime fekk paa den Maaten lite Gagn av 
Skulen; men Vondord fekk dei, og «Anmerkningar» i Prottekolen og i 
desse «Karaterbøkerne» dei no skulde hava; og det kunde koma svært 
ille med naar dei sidan skulde for Presten. Anna 
tala med 
Skulemeistaren um dette; men han sagde berre at det var «Lovi». 
Det var komi ei ny Skulelov no, lét han; og den laut me til aa gjenomføre 
her au; men etter den Lovi var Borni pligtige til aa gange i Skule. Foreldri 
kunde endaa faa Bot, um dei heldt Borni heime utan i Sjukdoms Tilfelle. 
Dette totte Anna var urimelegt. Skulde me kje raade for vaare eigne Born heller 
no? 
Um ho skulde vera nøydd til aa sende deim av Garde kvar Dag i altslag Vêr 
og Føre, og dei daa skulde sitja i Skulen heile Dagen vaate paa Føtane og kalde 
um Knéi, so kunde ho kje vita Ord av fyrr dei var helselause. Helst ho 
Serina stakkar, som slettikkje var sterk. «Lovlegt Forfall» var 
det kje fyrr dei var sjuke; men daa kunde det vera for seint daa. Ho Anna totte 
Skulen vart reint som umskapt for henne etter dette. 
Fyrr hadde han vori ei Hjelp, no vart han ei Tvang; han kom med Lensmann og 
Lovmagt og gjorde oss umyndige i vaare eigne Hus; um ho aldri so mykje kunde 
turve henne Serina heime ein Dag, so skulde denne Husmannssonen fraa 
Ramstadheiî kunne koma og segja «versogod»! og taka Borni 
fraa henne! Ho kjende seg avsett, ærekrenkt; og ho lika kje Skulen lenger. Berre 
sjeldan sat ho inne og høyrde paa no; det kunde vera stundom naar dei 
hadde Song; for han Tønes var so brennande god til aa syngje. 
Det var rart med den som hadde lært. Han hadde ein annan Sving i sjølve Mæle enn 
dei gamle hadde havt, og so kunde han syngje piriano. Daa song han so smaatt 
daa. Men naar han sette i, so var der eit Maal i den vesle Skrotten so ein kunde 
høyre han lang Veg. Han song med Borni mest kvar Dag, og lærde deim mykje nytt 
og rart; noko heitte Skala eller Triklang og var berre upp og ned, so ein kunde 
mest læ; men so lærde han deim og noko som hadde Namn av Nasjonalsongar, 
– slike som «Aftensolen smiler», «Bækken gaar i 
Engen» o. s. b.; Enok striddest med han um desse Songane, som han ikkje 
lika. Men Tønes sagde at dei var songne i alle Skular no, og at upplyste Folk 
ikkje saag noko vondt i deim. 
– Anna skulde faa høyre verre Ting enn det um Skulepligti au. 
Me skulde faa fast Skule! høyrdest det ut til ein Kveld. Dei vilde tvinge oss til 
aa sende Borni reint ifraa oss. Sende deim av til ein framand Mann, som skulde 
hava deim for seg sjølv i eit serskilt Hus, der inkje anna Folk skulde gange. 
Der kunde han prente inn i deim kva han vilde daa. 
Og Enok, som elles var so imot alt nytt, han var med paa dette! Vart Folk 
forvandla naar dei kom i Skulekommissjonen? 
Tønes var so forhippa paa denne Fastskulen at det var ulidande. Og 
han gjølte for han Enok so det vart mest leidt. «Ein so upplyst 
Mann;» «den likaste, me hev i Skulekommissjonen» ... Enok 
varde seg nok; men det var vel kje fritt anna han lika det. Og alt det Vase som 
Tønes kom med til Grunnar; det var so urolegt for Skulen i Stogur der Folk 
budde; der var ofte ikkje god Luft heller ... ho Anna hadde so nær spurt korleis 
Lufti var hjaa han Torkjell nedpaa Ramstadheiî. Og Enok sat som ein Dott 
og sagde Ha og Ja – – 
«Men naar det no ein Gong», tok ho Anna i, «er so stelt at 
me hev Umgangsskule, – so er det vel Ein som vil ha det so daa, veit 
eg?» 
Den unge Skulemeistaren berre vreid paa seg. 
– «Etter den nye Skulelovi», svara Enok, «skal det 
helst vera fast Skule allestadir no. So han hev vel set at det turvtest ei 
Forandring.» 
Aa, var det denne nye Lovi her au. Kven kunde ha Rett til aa gjeva slike 
Lovir? 
«Men um det no var ein Skulemeistar som var so vond i seg, at han vilde 
innføra galne Lærdomar eller finna paa anna gali» ... 
Skulemeistaren mylte. 
«Me hev baade Presten og ein Tilsynsmann som skal sjaa etter det. Elles 
kan Foreldri sjølve koma og høyra paa Undervisningi naar dei so 
synest.» 
«Aa, – me skal daa ha Rett til det? Eg trudde mest me 
skulde vera for simple til det au eg.» 
«Og so er der no Ein der uppe som vil sjaa etter at Orde vert forkynt purt 
og reint iblant oss ... naar me bed han um det. – 
No skal me venda oss til honom og takka for alt godt i Dag;» Enok gjekk 
aat Hylla og tok Salmebøkane. 
«Og kanskje Læraren vaar vil vera so gild aa vera Forsangar for oss, sidan 
me hev deg her?» 
Tønes raudna litegrand og svara Ja. 
Det er Ettermiddag; Skulen hev slutta. Han sluttar alltid so tidleg, han 
Tønes. 
Læraren sìt øvst ved det lange Skuleborde og røykjer; han hev ei Bok 
framfyri seg. Carolus klengjer seg upptil han med eit Reknestykkje, han vil ha 
Hjelp i; skal vel paa den Maaten gjera seg gild for Skulemeistaren. 
Paa Benken framanfor Borde sit Fante-Tomas. Han er komin i si Stilling og 
Betydning som Far, for aa sjaa um Son sin, læt han um. 
– Men i Grunnen var det den nye Læraren, han vilde freiste seg med. Det 
skulde vera ein klok Kar, hadde han høyrt, utlærd paa denne nye Lærarskulen; og 
Tomas hadde kje godt av seg, fyrr han fekk visentere han litegrand. Det skulde 
vera Beng'en 
til Spikk, um denne unge Spiren 
her skulde kunne klara seg mot han Fante-Tomas. 
Lengi sat Skulemeistaren og vilde kje høyre 
etter. Men Tomas gav seg 
ikkje. Han lédka og krøkte til han fekk Tak. Skulemeistaren lagde Boki 
fraa seg. 
Daa tok Tomas ei av sine vandaste Aspektir. Ikkje ein Gong Presten Meier hadde 
kunna klara den. 
Det var sagt i det sjuande Bud: «du skal ikke stjæle». Og det hadde 
Moses skrìvi med sin eigin Finger paa Steintavla paa Sinai Bjerg, og Gud 
Herren hadde sjølv sett sin Stempil og Innsigill paa, at det skulde vera so som 
Moses hadde skrìvi. Her hjelpte det inga Betraktningsmaatar eller 
Umsvævelser; det som var skrìvi, det stod. 
«Men no skal du sjaa», sagde Fante-Tomas og slog med Hovude, 
«kossleissen desse Aspektir og Vitnesbyrd tek seg ut i ein annan Ordning 
eller Begrep. For her er so mange Begrep eller Betenkningar som me ikkje hev 
regtige for oss, naar me tek dei i visse Maatar og Undersøkelser; men dei vert 
regtige, naar me granskar etter i alle dei andre Punktar og Betraktningsmaatar 
som maa vera med i denne Forstaaelsen.» Tomas sputta brunt. 
«Men», heldt han fram, «naar me held paa med vaare 
Funderingar og Ransakelsar og prøver alle Vitnesbyrd og alle Aspektir mot 
kvarandre, so at det eine stend imot og vitnar imot det andre, som Apostelen 
segjer, so vert det 
gali paa ein annan Kant att, og du veit kje 
kossleis du skal gebærda deg, og kann ikkje utvikla den Floken, du hev lagt deg. 
Thi vaar naturlege Forstand er ved Synden formyrket, som me alle veit. Men no 
skal du sjaa, kossleissen dette er aa upplysa.» 
Han lagde Hovude paa Skakke og tok med mjuk Handferd og ymis Vridking med Akslir 
og Kropp eit Stykkje Raudkrit upp or Brok-Lùmma; det gav han seg til aa 
teikne med paa eit Stolesæte. 
«Dette er Verden», sagde Fante-Tomas. 
«Ho er her forestilt i Bilæte og Liknelse av noko som skal vera ein Brunn. 
Men i den Brunnen er ingin Botn; det gjeng beint til Avgrunns med ein Gong; og 
daa er det ingin, som veit meir.» Han glytte burtpaa Skulemeistaren; 
undrast paa um denne vilde segja noko; men han berre nikka. 
«Upp or denne Brunnen sting det seg ein lang Stake. Paa Toppen av denne 
Staken ligg ein Planke – soleis; tvers yvi Brunnen. Den Planken er heller 
smal, og ikkje fullt so lang som Brunnen er breid i Tvermaal. Utanum Planken 
kann ingin koma. Kjem du berre so mykje som ein Strek eller ein Tøddel utanfor 
den, so ber det til Hòls med ein Gong, og so er det kje meir.» 
«Og no maa du fylgja godt med», sagde Tomas. 
«Her, ser du», han gjorde ein Prikk; «her, paa 
den eine Enden av Planken, er Kongen. Og her» – han gjorde ein ny 
Prikk – «er Statsraaden. So kjem Stiftamtmannen;» ny Prikk. 
«Og so Bispen. Og so Amtmannen. Og so Futen. Og so Skrivaren. Og so 
Presten. Og so Kaupmannen. Og so Lensmannen.» Ein Prikk for kvar. 
«Alle etter sin Orden og Stand og Innstiftelse, so som Gud hev sett dei i 
Verdi. Men etter Lensmannen kjem Bonden. Og etter Bonden, der, paa den ytste 
Enden av Planken, der er Arbeidsmannen. Han sìt paa den eine Enden, og 
Kongen paa den andre. Der hev du Verdi.» 
Tomas saag paa Skulemeistaren, slog med Nakken og sputta svart. 
«Ja-ja», sagde Skulemeistaren. 
«No maa du hugsa vel paa», heldt Tomas fram, «at ingin kann 
koma utanfor Planken. Uppe paa den sìt dei alle, kvar paa sin Plass og 
Stad, etter som Umstændigheitine og Maalestokken er i denne Verdi. 
«So sìt dei der og balar og trabellerar, Kongen med sitt og 
Statsraaden med sitt og Stiftamtmannen med sitt og Bispen med sitt, og so 
nedetter alt til Arbeidsmannen, som maa bala med sitt; for den eine vil berga 
Live, og den andre vil berga Live, og det vil dei alle, som rimelegt og rett er. 
No spỳrst det kven som kann klara seg; for kvar 
maa klara 
seg sjølv; og der er ingin aa faa Hjelp av. 
«No maa du passa paa. 
«Der uppe sìt Kongen; han hev tie Dalar um Dagen. So kjem 
Statsraaden; han hev fem. Meir kann kje han ha mot Kongen. So kjem 
Stiftamtmannen; han hev tri; so Bispen; han hev tvo; og so nedetter, mindre og 
mindre. Lensmannen hev fire Skjeling Dagen, Bonden berre tvo Skjeling. Han 
freistar Live so vidt. Men so kjem Arbeidaren; og han hev ein Skjeling. Han kann 
kje berga Live. Han maa svelta ihel. 
«Men no er det Underfundigheiti: han vil ikkje svelta ihel. Kvi skal han 
det, han meir enn dei andre? Er kje eg skapt i Guds Bilæte liksom dei, og hev 
kje Guds Son utløyst og frikjøpt meg liksom dei; og gjeng kje eg tilslutt i same 
Holken eller Gelænderen som Kongen og Bispen og heile Vidtløftegheiti? – 
tenkjer Arbeidsmannen. So kjem han tilslutt til den Betenkning og Avgjørelse, at 
han vil lìva, han som dei andre. 
«Han gjeng til Bonden og segjer: eg vil ha halvannan Skjeling um Dagen; 
for eg kann kje lìva med ein. Bonden svarar som so: far til Helvite! du 
fær ingin halvannan Skjeling. 
«Arbeidsmannen gjeng til Lensmannen. Lensmannen tek Sabelen sin og segjer 
umentrent 
som so: gakk til ditt Arbeid, din Hund! eller kanskje du 
vil i Hullet for Løsgjængeri? 
«So gjeng Arbeidsmannen til Kaupmannen. Men Kaupmannen tek Alnemaale og 
viser han Døri. Vi har nok med oss sjølve, segjer Kaupmannen. 
«Arbeidsmannen til Presten. Presten er baade blid og snild, men segjer at 
me maa alle vera fornøgde i den Stand og Innstiftelse Gud hev sett oss. 
«So til Futen. Og so til Skrivaren. Og so til Amtmannen. Og so til Bispen. 
Og so til Stiftamtmannen. Og tilslutt til Statsraaden. Men alle segjer: vi har 
nok med oss sjølve; vi kann kje hjelpe nokon. 
«Daa gjeng Arbeidsmannen beint rakt ende fram for sjølve Kongen. So 
bøygjer han seg for Kongen og gebærder seg; og so segjer han som so: 
Stormegtigaste Konge i eders høie Naades Majestæt og Herlegheit! segjer han; so 
og so er det; eg kann kje lìva med ein Skjeling; eg maa ha halvannan, og 
det er endaa det minste; Bonden hev tvo, og det er kje meir enn sovidt han 
bergar seg. Hjelp meg, Konge, i din Majestæts høge Naade! for eg vil kje svelta 
ihel, eg meir enn dei andre. 
«Men Kongen svarar: Skulde jeg hjelpe deg, maatte eg ta fraa dei andre, og 
det kann eg ikkje. Du lyt berge deg sjølv. So maa me alle. 
«No er det Funderingi kva Arbeidsmannen daa skal ta seg til. 
Lìva kann han ikkje; svelta vil han ikkje; utanfor Planken kann han kje 
koma; og inginstad fær han Hjelp. So tenkjer han som so: skal eg berga meg 
sjølv, fær eg berga meg som eg kann; Livsens Innretning og Væsens Maate er slik 
her paa denne Planken. Dermed gjeng han i si Uppriktigheit av og 
tek 
den halve Skjelingen, som han maa ha; og daa er det so vidt 
at han slìt Live og bergar Magen og Naturen i den største 
Simpelheit.» 
Fante-Tomas saag listig ut. 
«So lìver dei alle ihop», heldt han fram; «kvar paa 
sin Maate. Dei paa den eine Enden lìver godt liksom fyrr, og dei paa den 
andre Enden maa la seg det gefalla. 
«Men legg no Merke til, at Planken ligg ute under Himilens Friheit og 
rotnar i Sol og Regn og Aartidernes Umvandlingar; og so veit me, kossleissen det 
gjeng. Etter Tingenes Orden og Innstiftelse vil Planken tilslutt vera rotin. 
Gjenom trafsande rotin. Ikkje frisk Flis att. So ryk Planken sund yvi Midten, og 
beint til Hols bèr det med heile Vidtløftegheiti; til Hols med Arbeidsmannen og 
Bonden og Lensmannen og Kaupmannen og Presten og Futen og Skrivaren og Amtmannen 
og Bispen og Statsraaden og Kongen og Kruna og alt som finst; og so er der kje 
meir. Hem. Kann du klara meg den Undersøkelsen?» 
Andlite paa Tomas hadde fengi sin rette Tatersvìp, med dei 
lause snedige Drag og dei glyrande, glidande Augo. Skulemeistaren svara kje 
større; sagde at Saki var kje so greid. Han brydde seg kje um aa antrast med han 
Fante-Tomas. 
«Nei, ho er kje greid!» sagde Tomas og slog med Nakken. 
«Ikkje ein Gong Presten Meier visste noko aa svara paa desse Aspektine. 
Han berre bad meg, at eg ikkje maatte grublisera altfor mykje paa so vanskelege 
Umstendigheitir; 'det er større Folk enn du som hev teke Skade av 
slikt', – sagde Presten Meier.» 
«Det er vel so», svara Skulemeistaren. «Hæ, hæ, hæ», 
lo Carolus; «du er ein god ein, du Far!» 
Fante-Tomas mylte, og det vesle Hovude svinga stolteleg paa sin magre Stylk; ein 
ny Kloking hadde han i Dag maalbundi. 
Det vart ein god Vaar og ein fin Fyrisùmar; Folk gjekk og smilte til 
kvarandre og var snilde mot kvarandre; vilde han halde seg som han no saag ut, 
kunde me vente eit Krunaar. 
Men ut-mot Jonsoktidir versna det. Væta minka av og Hìten tok til; og det 
kom som ein Stur yvi Eng og Aaker. 
Folk gjekk og skygnde etter Teikni paa Himilen; kvar Kveld saag dei ut-i Have 
etter ein Regnbakke, og kvar Morgon mot Fjellgarden etter ei Sky. Men Skyine 
kvarv, og Bakkane i Have var Skodd; men Soli steikte og brende som ein gloande 
Eldomn. 
Vonine seig og seig; Folk ræddast og tagna. Lufti stod som ein Moe, ein Eim, ein 
tett, brennande Dis; der var kje eit Pust og ikkje eit Drag; alt livande laag og 
geispa og tyrste og maatte forkomast. 
Eng og Aaker raudna og kvitna. Myri vart til Voll og Tjønnir og Votn 
til Fæn. Bekkir og Æar turka burt. Smaafisken vart liggjande etter i Sanden og 
kovna. Um det daa ikkje var Myrgrunn, so han kunde faa grava seg ned. 
Enok øvde seg i Tòlmod med Guds Hjelp. Han visste det var ei Røyning, og 
han visste at me skulde kje røynast yvi vaar Magt. Gud fekk syte for Morgodagen. 
Det var kje so spelegt med desse jordiske Ting, naar ein hadde sitt Liggjandefe 
i Himilen. 
Og han fekk Naade til aa stande, endaa Djevelen ofte var leid med han. 
Mange høyrde etter, naar han paa Kyrkjevegen lagde ut um denne Røyningi, som Gud 
sende oss for vaare Syndir. Me skulde umvende oss, men ikkje fæle; han, som mata 
Ravneungane og klædde Lilja paa Marki so ho var gildare enn Kong Salomon, skulde 
kje han og kunne syte for oss? Dei sukka no, dei som hadde gjort Narr av han 
fyrr, og ynskte dei kunde hava det likso godt og trygt som han Enok Haave. 
Ja soleis var det med Verdensborni. Naar det gjekk godt, brauta dei og lo; men 
bar det imot, so sutra og jamra dei og misste Mote. Men Gudsborni stod i Livsens 
Hav som Fjell, like trygge i godt Vêr som i vondt; – berre me 
kunde halde fast paa Naaden. Berre ikkje 
sleppe Frelsarhandi. 
«Ja hald du meg fast, Herre! – for i meg sjølv er eg 
kraftlaus.» 
Hugen til Orde og Bøni var komin att, so han visste at han lìvde. Og 
sjeldan var han utan Rettleiding i det han gjorde; han kjende seg dømd i seg 
sjølv med Samtykke eller Tukt. Striden mot Satan var strengare enn fyrr; var han 
lat berre ein Augneblink, visste han kje kvar han kunde finne seg att, kannhende 
midt inni dei grovaste verdslege Tankane. Han maatte stundom spyrja seg sjølv, 
um Guds Aand kunde bu i eit Hjarta som var so uppfyllt av Synd og jordisk Sut. 
Men Aanden trøysta han, so han endaa i sine myrke Stundir fekk kjenne Vitnemaale 
i seg, at han var Guds Barn. 
Til stor Hjelp og Trustyrkjing var det for han naar han saag at Gud kunde 
brùka han til Reidskap i nokon Ting; soleis saag han med Glede paa det 
Huse som reiste seg no der ned i Ramstadheiî, og som han hadde fengi 
hjelpt til med aa byggje: Huse hans Tomas. Kven veit um det ikkje var som 
Presten sagde: at Tidi var komi for Fantane no, og at Gud i sin Naade her vilde 
fullføre eit stort Verk? Eit Naadeteikn var det og, at Gud hadde sett han inn i 
Skulestyre; naar han det hadde gjort, laut han hava som ei Tiltru til han, ein 
Vilje til aa brùka han i Vingarden sin. «Aa Gud! gjev 
meg Visdoms upplatne Augo, at eg kann forvalta so høgt eit Kall 
retteleg!» – 
So hadde og Gud hjelpt han til Rettes med noko i Huse som stundom hadde pint han; 
og han tottest paa ein sers tydeleg Maate sjaa Guds Finger her. 
Det var i dette Tvilsmaale um Tenestgjente. Han saag at ho Anna hadde det stridt 
og ikkje var sterk; men so var det Spursmaale um det ikkje var Vantru aa søkje 
Menneskehjelp, og um det ikkje kunde vera 
Meiningi 
at ho Anna 
skulde under Tukt ei Tid, um ho paa den Maaten kunde koma til Umvending. 
Men so hende det tvo Ting. 
Fysst tok Gud Jorina ifraa deim. Mor hennar vilde hava henne heim; eldste Dotteri 
hadde fengi Teneste. Nokre Dagar seinare kom han Rasmiss Skare, Halvbror hennar 
Anna, ein utarma Gardmann som hadde fengi Hjelp av Enok stundom, og mest bad 
deim um aa taka Dotter hans til Tenestgjente. Ho Maren gjekk berre i Vegen 
heime, sagde han. Daa forstod Enok Guds Vilje; og han tok imot Gjenta med Takk. 
So varmt priste han Gud for denne Styringi hans, denne forunderleg tydelege 
Styringi, – at ho Anna snudde seg burt; ho kjende at ho raudna. 
Dette Aare bad han um «godt og tjenligt Veir». Som Presten sagde: 
Gud vilde me 
skulde koma til honom med alle Sutine vaare. Liksom 
gode Born: dei røder med Far sin um alt, endaa um det minste og styvnaste. Daa 
det leid yvi Jonsok fekk dei litegrand Regn, so vidt Engi retta seg nokorlunde; 
so fekk me elles trøyste oss med, at Gud kunde faa lite til aa rekkja likso 
langt som mykje. – 
– Dei stod i Aarvollbakken og gnog og slo millom Bærtuvur og mosegrodde 
Steinar. 
Det var ein straalande fin, frisk Morgon; Klokka kunde vera som fem. Og Ljæane 
beit godt i den tette Doggi. 
Men der var lite aa slaa. Dei kunde so vidt skilja millom det som slegi var og 
det som ikkje var slegi. 
«Det betalar kje Kvassteinen!» skvatra Torkjell Tualand, 
Slaattaren; han stod og brynte Ljaaen sin. «Berre Jonsokblom og 
Smaastein; skulde aldri ha set slikt. Heh!» 
Enok stod og skar ifraa ei Steinrøys; so var det aa kvetja for honom med. 
Klingande friskt song Bryningi ut i Morgonlufti med sin glade Laatt. Og Fuglane 
song med. Lerka tirla av sprengfullt Bryst; og det anga sterkt og søtt av 
nyslegi Vallhøy. 
«Me skal kje finna aat Vaarherre, Torkjell; det er han som sender baade 
Sol og Regn.» 
«Ja men Hævd maa me skaffa sjølve», meinte Tualand'en. 
«Hadde du dyrka upp dette 
Bròte som du hev gjort med 
det andre, so hadde du fengi Høy her au.» Ljaaen tok til aa suse i Bakken 
med stutte, snare Hogg; «me skulde brùka Stutt-Orv paa slik 
Skarve-Eng», knurra Torkjell. 
Enok høyrde kje større paa han. Han stod og heldt Auga med Gunnar og Carolus, som 
skulde fylgjast med dei vaksne i Aar; det gjekk best med han Gunnar, totte 
Enok. 
Carolus tok det so maklegt at det var leidt aa sjaa. Han stod og brynte i 
Einingi; so fann han paa Ærend hit eller dit, so han kunde faa kvile; og um han 
létst arbeide au vart det inginting av; han stod berre og dabba paa same 
Flekken. 
Øve seg i Tòlmod, øve seg i Tòlmod ... 
Gunnar kom til Far sin, skulde kvetja; han hadde fengi slikt eit stygt Steinhogg 
i Ljaaen sin. 
«Naa?» spurde Enok; «gjeng det kje godt? – Eg tykkjer 
du er glupare du enn ... den som større skulde vera.» Gunnar vart raud. 
«Ja der kann du sjaa», sagde Enok. «Du totte nok det var 
stridt aa staa upp; men du ser Han hjelper deg.» Guten vreid seg fraa Far 
sin med ei arg Geiping. 
– «Ja ikkje skulde det vera eg som jaga Ungen upp Klokka tri um 
Morgonen!» sagde Torkjell; «slike Karar treng Svevn, skal det 
verta noko av dei.» 
«Daa Jesus var tolv Aar gamall, sat han millom dei 
skriftkloke i Temple», svara Enok stutt. «Berre hald deg til Gud 
du, so vert du nok sterk; Morgonstund hev Gull i Munn, veit du.» 
Det vart arbeidt i eit Par Timar utan eit Ord. So kom ho Maren, Gjenta, ruslande 
med Riva og Spøte og skulde breide. 
«Godmòr'n, sa Bruri um Kvelden!» skjemta 
Torkjell. 
«Aa ja», svara Maren, «eg er noko sein i Dag, men ikkje for 
di eg hev havt nokor Brurenott ikkje!» Ho var eit lite rundt Jaaleting 
paa nokre og tjuge Aar. 
«Ja Pigerne skal me kje tru!» – Torkjell skjekkte paa Hovude 
og smaablinksa. 
«Aa du skulde skjemmast, Torkjell!» skjemde Maren; ein saag ho var 
gjøld. «Du maa kje tru eg gjeng aat Sengi med nokon, fyrr eg hev vori 
hjaa Presten!» 
«Heh! – He-heh! – Ja no maa du driva paa som du var paa eit 
Dansegolv, Maren; for no hev me stadi her fire Karar i fire Timar, og eg tenkjer 
det vert so mykje at du fær vel full Stakkebreiddi di. Sjaa deg fyri, so du 
ikkje breider andre Stadir enn der me hev slegi!» 
– Soli vart heit og Doggi gjekk av; det vart hardt og seigt aa slaa i den 
turre Vollbakken. Dei var burte og bytte Ljæar. 
– «Ja det er mange som fær svelta til Vinteren i Aar, 
san!» 
«Um so er ... so hev me visst fortent det.» Enok var myrk. 
«Ja naar det raama dei som hadde fortent det! Heh; hjaa Lensmann Aase 
stend Aakeren so ven at det er ei Syn!» 
Enok tagde. Um det likevel kunde vera dei nye Arbeidsgreidune; og Beinmjøle ... 
Vik bak meg, Sattan! – 
– Rundt um paa Slaattune sanka Folk seg no um Matspandi sine og heldt 
Fyridugurd; Gunnar grét mest daa han saag det; han var so svoltin han 
kunde gange tvers av. Men Guds Vilje var at me skulde eta fire Gongir um Dagen, 
meinte Enok; og daa skulde me kje skjote inn noko Millommaal etter vaar eigin 
Lyst; – dei laut i Arbeid att utan Fyridugurd. Gud vilde nok ikkje lata 
oss hava vondt av at me drygde, til hans Tid kom. Men Carolus hadde stoli med 
seg ei halv Kake heimanfraa; den lurde han seg no burtum eit Gjerde og aat upp; 
kom so att knappande paa Broki si, som han skulde ha vori av i eit anna 
Ærend. 
Torkjell slepte seg laus med Drøs; det vart lang Ykt; ein fekk drive Tidi. 
Fantestykki hans Lensmann Aase vart fortalde; so tok Torkjell aat med 
Embættsmennane, dette Storherke, som livde av Stræve vaart og brùka 
Magti si til aa snyte seg rike, og det so grovt mang ein Gong, at 
me andre vilde koma paa Tukthuse um me vaaga slike Varp. Og so gjekk Prestane, 
som ikkje var likare sjølve, og tøvde um, at desse Kjeltringane var innsette av 
Gud; neimenn um dei det var; heh! – Etter 1814, daa Storkarane gjorde 
Uppreist og reiv seg lause fraa den rette Kongen vaar i Kaupenhamn, av di at han 
var etter dei stundom og tukta deim, – etter den Tidi hadde me kje havt 
lovleg Regjering i Lande. For at me skulde vera under Sverig hadde aldri vori 
Guds Meining; men av Svenskekongen fekk Storkarane Brev paa at dei skulde faa 
raade seg sjølve; og so selde dei Lande til Sverig for dette; so at no var det 
Svensken som innsette Raadsmagti vaar. Og me Smaafolk hadde ingin lenger til aa 
forsvara oss; for Svenskekongen fekk 100 000 Dalar um Aare for aa halde Kjeft; 
og Storthinge fekk likso mykje for aa halde Kjeft; den som gjekk til Storthinge 
og klaga si Naud, han fekk ein Lort med eit langt Band i. Og vilde me reise oss 
og krevja Retten vaar, som dei hadde gjort under Thrane, so var Storthinge det 
fysste til aa sende Syldatrar imot oss og setja oss paa Tukthuse. Heh! Nei; 
sidan me kom under Sverig – – 
Enok stod og saag seg leid paa Carolus, som no laag i Bærtuva og aat 
Skinntrytekart. 
Skulde Gud vilja lata han staa til Narr denne 
Gongen au; skulde det kje bli Folk av denne Fanten heller. Tøygt seg hadde han i 
det lengste; vori so rimeleg mot Carolus som det berre var Raad; tenkt at han 
skulde faa Magt yvi han med det gode. Men Takken han fekk var den, at Fanten 
vart latare og latare, og gjorde meir og meir som han vilde. Og endaa tok Far 
hans no til aa tala um Løn aat han. So at um Enok vilde segja noko til han, so 
kunde han faa det Svare, at kva vilde han krevja, naar han ikkje gav Løn ... 
«No maa du kje la Solreven ta deg, Gunnar!» ropa Enok; han saag paa 
Carolus, daa han sagde det. Carolus forstod Meiningi. 
«De maa orsaka meg», sagde han; «men eg er kje so svært 
helsesterk; og naar eg ikkje fær Mat, so vert eg so arm og klein, at eg kann 
lite røra meg.» 
«Kjenn!» skvatra Torkjell; «det var nok ikkje i fyrre 
Vìka at han Carolus kom til!» 
«Naar han Gunnar held ut –,» byrja Enok; men han tagna att. 
Denne Fanten hadde ein Maate aa svara paa –. Noko etter heldt han 
fram: 
«Er det so at du vil ha Løn, Carolus, so fær du nok ta likare i. – 
Stor og lang som du no vert, so ventar vel ... Far din au, at der skulde vera 
... Ære i deg!» 
«Det var godt at De nemnde han Far. Han ventar visst minst av 
alt, at eg skulde svelta paa Haave!» – 
Carolus var raud; det blinka heller kvasst i Augo hans. 
Enok tagna; han var graa i Andlite. 
Gud var imot han her au. Carolus var Fant som han hadde vori. 
Sundag. 
Dei ligg noko lenger enn vanleg; Klokka umlag seks ris dei upp. 
Enok kann kje lata vera aa sjaa burtetter Himilen; han bad so vent um Regn 
igaarkveld. Det er klaart og fint all Stad. 
Heile den vide Himilen er berre Sol og mjuk rein Blaaning fraa Fjellgarden til 
Havs. I Sudvest eit Par kvite lette Strimur som Fjør uppetter Kvelven. Den vesle 
Tetten uti Have er inginting; berre Taake. 
Den siste lette Skoddestrima stig fraa Sève i Heialandsvatne og blaanar burt i 
Luft. Det er morgonfriskt og svalt; men Soli tek til aa verme. Yvi Myrane tumlar 
Vibeflokkar kvitglimande i Soli med sine eldfulle Kvinneskrik. Lerka stig og 
stig til ho kjem mest burt; so heng ho der uppe og syng og svingar. 
Bùje 
vert utslept. Like eins Smalen, 
som 
Enok ikkje hev sent aat Heiî i 
Aar, av di dei tvo minste Gjentungane no er so store at dei kann gjæte. 
Hoppande, bæktande, rautande dansar Fenaden i Veg ut Aarvollvegen aat Marki. 
Kyr, Kalvar, Sauir og Lomb um kvarandre leikar og smaastangast, bykser og 
spring; Kalvane er etter Sauine og skræmer deim; unge Kvigur leikar Elskhug; 
Bjøllur singlar og syng; alt er Sumar og Glede. 
Carolus er Gjætar um Sundagen; han fylgjer Fenaden slengjeleg og lang. Han hev 
ein Randlestav i Handi og hoppar og tverkastar seg liksom Kalvane. So freistar 
han aa syngje: 
«Aa kjæra mina Kjavoar, 
aa kjærar 
inte saa –!» 
men det brest for han; han er kje færdig med Maalskiftingi. 
Langt ute i Vest skin det bleike Have. Brune og kvite Segl lyser der ute i 
Morgonbrisen; ytst i Synsrandi ligg den svarte Røykstrima etter eit Eimskip. 
Carolus hoppar høgt. Kven veit; næste Sundag kann eg vera der ute! 
Han hev kje anna paa seg enn ei Brok, ei blaastriput Bomullskjorte og ei lita 
flat Luve. Men han kunde ha Hug til aa kaste alt og hoppe nakin um millom Kalvar 
og Lomb liksom Adam i Paradis. 
Han driv Smalen nordum Kvernhuse og ned aat Myri. Der er Mat; og 
litegrand Svaling au, som kann halde Kleggen burte. Smalen held seg i Lyngbakken 
upp-ikring Kvernhuse; han likar kje Myrgras, han. Det kann vel hende at han 
tenkjer paa Aarvoll-Hagen au. Men det fær han no spyrja meg um, tenkjer 
Carolus. 
For det fysste er her Ro. Og Carolus legg paa Myri og ser etter Vibereir. 
I–reh! i–reh! I–ærih! Vibur i Mengd flaksar og skrik. Lufti 
er full av Angar; frisk, skarp Daam av ungt Lyng, Markblom, Bærlauv, Bukkeblad 
og Pors blandar seg med tung søt Eim av rotnande Myr; den varme Lufti vert som 
so svevnsæl. Roleg driv han fraa Tuve til Tuve; andar i djupe, lange Drag; aah, 
so godt; aah, so godt ... 
Vibeskrik fra Myri og Helunpip fraa Lyngbakken blandar seg med kvarandre som 
Fløytelaat og Felespel. Ein stor myrk Heigre flyg baskande upp og set Stemne mot 
Heialandsvatne. 
Rivande sinna, galnare og galnare flaksar Vibune um Hovude hans Carolus i Krok og 
i Ring, skrik og skrik og rundkastar seg i Lufti. Stundom hev han deim like 
innum Øyro paa seg; det læt i Vengine med sterke Rikte-Ljod, og han kjenner som 
Veift og Pust i Nakken. 
Hæ-hæ. Stundom slær dei ned frammanfor han, 
tverkastar seg, tek Sigte paa Augo hans og kjem farande beint imot han, men 
svingar av naar dei er so nære, at han ser Blinken i Augo deira. Hæ-hæ; det er 
løje. So ertar han deim. Kastar etter deim med Torv og Kulort og kva han finn; 
dess galnare vert dei. 
Det vermest i Lufti, og Mye stikk; Carolus vert leid og vil slutte. Her finst 
ikkje Egg; Ungane er vel alt utkropne. – Jau pigejor; der var eit Reir. 
Fire store Egg. Aa, so vene som dei er med alle dei svarte Smaaprikkane paa den 
linde grøngraabrune Botnen. Men dei er vel legne. Han legg seg ned og tek deim i 
Luva si; Vibune skrik som dei var fraa seg. Burtaat ei Grov gjeng han; der er 
eit Grand Vatn, so vidt han kann symja eit Vibegg. Tenkkje. Dei er so legne at 
dei stend paa Smalenden. Ei Vibe er etter han og vil mest hakke ut Augo paa 
'n; stundom stig ho ned paa Marki og kjem springande imot han med 
flaksande breide Vengir som ho vilde jaga han. Det er vel ho som eig Eggi. Og 
jagu skal ho faa deim! Han slengjer deim etter henne, halvt i Sinne; Egg etter 
Egg; dei susar burtetter Tuvom og slær seg i Knas, so det skvett baade raudt og 
gult utyvi Marki. So sting han Hendane i Broki og ruslar, plistrande og fornøgd. 
Viba er etter han endaa ei Stund; flyg 
tilslutt fraa han med 
stutte, smaae Skrik og vert burte. 
Skarve Smalen; der rekkjer han alt, – søretter aat Aarvollen. Carolus 
avstad, langbeint og lett; «hæs! hæs!» møter Smalen og driv han 
att-ende med Skrik og Steinkast. Nordani Aasen, ved Kvenhuse, er svalast; der 
kastar han seg i Bakken og kviler seg. Ligg og høyrer paa Bekkjesusen. Soli 
steikjer meir og meir. Ein litin lind Vestanvind stryk lett gjenom Lynge. So 
legg Smalen seg au, kaasande og jortande. 
Kyrne dreg seg nedyvi aat Aaî. Der gjeng dei uti og stend og svingar med 
Rovune mot Flugo. Der er kje stort Vatn; men det stend vel endaa som ei Svaling 
etter Aafare. 
Han legg Armane under Hovude; ligg og stirer mot Synsrandi i Sudvest med dei fine 
mjuke Bakkedragi og Have lengst ute. Her og der teiknar det seg ein Stein mot 
Himilen, eller ein Haug, fin og klaar og keglerund; der er Skattar nedgravne. 
Kannhende heile Kistur med Sølvpengar; men der inne sit ei Kjempe og vaktar for 
Skatten med sitt skarpe Sverd. Vil ein inn der, fær ein nok agte seg. 
Lufti er so skir at ein kann skilja kvar Stein og Tuve so langt ein øygnar. Her 
og der ei siglande lett kvit Sùmarsky. Langt nede 
under 
Bakkane skin Myrekyrkja kvit yvi Viddom i Solglimen. 
For ei Gidring i Lufti. Havkanten der ute og alle dei klaare Bakkelinune mot 
Himilen gidrar og didrar som ei fin, skjelvande Bylgjing. 
Aah! so godt og varmt. Soli bakar hans unge Kropp, og ljuve Luftdrag lumrar um 
Øyro hans. Alt er stilt. Fuglane hev søkt Reire. Det blømande Lynge angar. 
Carolus sig av i Draum. 
– – Paa slike Dagar er Fantelive søtt, naar dei ligg burtetter 
Heiane og lètar seg i Soli. Eit Grand paa Flaska og ein Kortstokk. Tjeia 
ligg i 
Solbakken spak og lat. – – Ja Buro vil eg kje vera lenger! 
– Aa du Mor, du Mor, som tenkte at Buro-Tjeia kunde vera noko for 
Fanteguten! – Ho er rædd meg, ho Serina, etter den Dagen i Løo, daa eg 
vilde taka henne um Halsen. Ei ven Gjente vert det; mjaa og mjuk; blaae Augo; og 
so dei linne, fine Kinnane med sine søte Smilehol. Men henne kann eg kje vente 
paa. 
– – Kanskje naar eg kom att og var Kaftein? og ho var fri daa? 
– Kven veit? Kaftein Thomassen, med h; Kaftein C. M. Thomassen ... 
Det vert leidt for han Gunnar. Men eg held kje ut lenger. Han vert 
verre og verre, denne Heilag-Enok; hæ-hæ. Og no, daa han Far ikkje er lenger 
burte ... Der ned fysst. Og so til Byn. Og hyre meg. Og gjeng det kje med ein 
Gong, so hev eg Heimen aa ty meg til no. Til Byn i Morgo tidleg, fyrr 
Heilag-Enok kann finne meg. 
Carolus vert syvjin; ligg ei Stund og halvdormar; høyrer Verdi kringum seg som 
ein lett, svevnug Sus. Svimrande Ljos burtetter Bakkane. Kvit Solrøyk. 
Blaafjelli som Eventyr langt, langt bak. Sus, Sus ... Bekkjesong og Sus. 
Bjølleklang ... 
Høgt uppi Aasen stend det ein Mann. Han svingar og svingar med lange Armar. Det 
er den rasande Roland. Nei; det er han Far. Han stend og veiftar og ropar. 
«Carolus!» Carolus ris av Svevnørska og vil upp til Far sin; 
tykkjest enno sjaa han ’med Steinen der uppe, og høyrer enno som ein Om etter 
Rope hans: «Carolus!» «Ja!» – han hastar av 
Stad. Med ein Gong er Far hans burte. Inginting aa sjaa. Kvorvin som ei Syn i 
den gidrande Solflaumen. Carolus held Handi yvi Augo og stirer; kann enno ikkje 
skỳna at han berre hev drøymt. 
– «Ja-ja Far; eg skal koma i Nott. Tarv kje ræddast naar det bankar 
paa Vindaugo; 
d'er kje Moskroen, 
hæ-hæ ... 
Sattans Smalen! Hæs! Hæs!! – Men Skit. Det er siste Dagen. Lat han ganga 
aat Engi so mykje han vil. I Morgo Kveld er eg i Byn; og so ut yvi Have det 
blaae. Hurra boy san!» – 
Daa dei skulde paa Slaatten Morgonen etter, var Carolus ingin Stad aa sjaa. 
Enok letst ikkje bry seg. «Han kjem nok att.» Men daa dei var heime 
til Dugurds og sat og slipte Ljæane, kom Kornelius hans Helge, som just den 
Natti var attkomin fraa Eksisen i Kristianssand; og han fortalde, at Klokka 
halvtolv i Natt hadde han set Fanten med ein Tull i kvar Hand setja søryvi aat 
Ramstadheiî. 
Endaa vilde kje Enok tru det. Det var kje Raad. Carolus kunde kje vera rømd. Han 
kom att. I Kveld hadde me han. Med Munnen full av Orsakingar og Bønir. 
Han kunde kje vilja takke paa den Maaten for vel gjort. So lengi som Enok no 
hadde arbeidt med han, og det med slikt Tòlmod, so ettergjevande og 
vislegt ... Og so godt som Carolus hadde havt det her; alltid sitt visse Bord aa 
gaa til; og aldri eit vondt Ord; og 
Rettleiding og godt Stell i 
alt; heiltupp som Barn i Huse ... Um han aldri so mykje var Fant, kunde han daa 
kje vilja takke paa den Maaten. 
Men um Kvelden kom Fante-Tomas. Han song upp med ein Guds Jammer um «det 
syrgjefulle som hadde hendt,» og gjorde Avbøn for Carolus med alle dei 
vridnaste Ordi han kunde finne. Den lede Luksifer var farin i Guten, um han 
maatte brùka so stygt eit Ord. «Eg og Mor hans gjorde alt som stod 
i vaar Formuels til aa minna han um hans Uppgave og Skyldigheit; ja eg for mi 
Ringheit brùka endaa Gud forlate meg Magt mot mit eige Kjøt og Blod; men 
han var so forherda og obstenasi, at han berre vilde til Sjøs. I Dag er han rømd 
til Byn og vil hyra seg; og det vil eg beda Dykk um, Enok, i vaar store Sorrig 
og Benauels, at De ikkje maa bli forarga paa oss au for dette.» 
Det var kje Tvil lenger. Enok tagna og vart kald. 
Det skulde vera Takken. Og um Guten tok paa Fantestig eller til Sjøs kunde vera 
slik Slag. Fortapt var han i baae Tilfelle. 
Kor dei vilde læ aat Enok Haave no, alle Verdensborni. «Det fekk han for 
Fantevase sitt!» Alle Motstandarane han hadde havt, baade i og utanfor 
Fatigkommissjonen, daa han 
stræva med aa hjelpe Fante-Tomas til 
Hus, – aa kor fellt 
dei vilde tykkje dette var 
aat han. «No kan hann hava det so godt. Kvi skulde han dra innpaa oss alt 
dette Herke?» Og Presten vilde sjaa paa han: «du har vel ikke 
behandlet ham ret, min kjære Enok;» men Lars Danielsen og hans Venir 
vilde sitja i sine Møte og sukke og segja, at han Enok Haave hadde nok kje havt 
den rette Visdom her. 
Han vart tekin av ei kald, hard Kjensle, som han kalla 
«Nidkjærheit.» Denne Kjensla vende seg serleg mot Presten, som 
hadde narra han innpaa dette med han Tomas. Hadde kje Tomas havt Hus no, so 
hadde kje Carolus rømt. Presten var Skuld i heile Ugreida. Han høyrde Verdi til; 
ikkje av Kjærleik til Gud hadde han gjort dette, men av Lyst til verdsleg Ros; 
han vilde hava Lov av dei styrande, av dei megtige paa Jordi. Med sløge Ord 
hadde han narra Enok med seg; ikkje Guds men Prestens Reidskap hadde Enok vori; 
og no hadde Presten teki Æra, men Enok stod att med Skammi og Straffi. Han arga 
seg so upp, at han vart verande heime fraa Kyrkja tvo Sundagar etter 
kvarandre. 
Ein fekk agte seg for dei store. No hadde Presten teki til med noko nytt: han 
vilde hava Jensens Lesebok inn i Skulane. Enok saag 
paa Boki og 
saag seg harm. Dikt og Tøv, ja Eventyr beintfram, og det som verre var: Misbruk 
av Guds Namn, slikt vilde ein Sjælesyrjar hava inn i Skulen! Daa Saki um Hausten 
kom fram i Skulekommissjonen vart Presten reint forstøkt; hans trufaste Enok 
Haave var med ein Gong Førar for Opposisjonen. 
Torkjell Tualand hadde Rett; Embættsmennane var spelege. Dei søkte si eigi Ære og 
Vinning og brydde seg korkje um Gudsord eller um Folke. Enok gjekk so vidt at 
han tinga det nye Jaabækblade; der hadde me daa eit Blad, som torde segja 
Sanningi – for fysste Gongen etter Thranes Tid, som Torkjell sagde. Eit 
heilt halvt Aar heldt Enok «Folketidende.» Daa laut han segja det 
upp, av di der var so mykje Misbruk av Gudsord i det; men elles hadde Jaabæk 
Rett; næste Gong det vart Valmannsval vilde Enok ikkje røyste paa korkje Presten 
eller Lensmannen. – 
– Etter den heite Somaren vart det ein tung Haust og ein hard Vinter. Det 
snødde so Vegane dreiv att; Gong paa Gong maatte dei ut og brøyte. Snøen vart 
liggjande i maanadsvis. 
So vart det Linnvêr og Søyle med Snøslette og Kaldregn. Nordvesten fossa 
um Nòvine med Buring og Brak, og Himilen hekk blaasvart og stengd, so dei 
aldri saag 
Soli. Men stilna det um Kveldane fylltest Rome med 
Havbrak. 
Enok kjende sin Harmhug folna; han kom inn i Tankar av eit tungare Slag. 
Det var nok ikkje Presten han skulde arge seg yvi. Presten fekk svara for sin 
eigin Domar; Enok kunde hava nok med aa agte seg sjølv. 
Han stod i Løo og treskte; svært so lite som det hadde vorti av alt Slag i Aar. 
Det var endaa verre enn ifjor; Stadane var kje stort meir enn halvfulle. Kva 
kunde det vera Gud straffa han so strengt for, i det eine som i det andre? 
Han vart strengare i sin Kristendom enn nokon Gong fyrr. Han spækte Sjæli med 
Orvake og Bøn og Kjøte med Faste og strengt Arbeid; mødde seg meir enn han hadde 
godt av; me skulde krossfeste vaart Kjøt. Kva hadde kje Jesus lòti lide? 
Og det han som var syndefri! Kor mykje vondt fortente daa kje me? Han spækte seg 
sjølv og heile sitt Hus. Me hadde vori for late og for trygge, so Kjøte hadde 
vorti for sterkt; difor var det at Guds Hand hadde vorti so tung yvi oss. 
Tilbake, tilbake til den fysste Kjærleiken! 
Som David grùna han paa Herrens Lov Dag og Natt. Kva skulde han gjera, so 
han rett kunde faa hugmykje seg for Herren og 
koma inn i den gamle 
trygge Barnefred? Han friska uppatt sine gamle Aatferdir, i smaatt som i stort. 
Men Tankane heldt seg tunge og myrke. 
Denne Gongen au hadde Gud forkasta Offere hans. Beint fram og heilt ut forkasta 
det. Ikkje i minste Maate hadde han signa hans Stræv eller høyrt hans Bøn; kasta 
burt alt ihop som gagnlaust Skrap og lati han stande att her til Spe og Spott 
for alt Folk. Det 
maatte 
vera noko som var gali. 
Ein Kveld utmot Vaaren, han stod i Løo og skar Hakk, blenkte det upp for han som 
ein Elding: Gud hadde forkasta Offere hans, av di det ikkje hadde vori noko 
Offer. 
Lygn og Sjølvdaaring var det, naar han kalla det so! – for det hadde ikkje 
vori gjort av Kjærleik. I dei løyndaste Kræane av Hjarta sitt hadde han gjort 
det til aa faa Løn. Han hadde i Løyndom tenkt, at Gud vilde 
«signe» han paa andre Kantar, naar han «ofra» til 
Fatigfolk; men «Signing» var berre eit venare Ord for Løn. 
Han slepte Arbeide or Hendane og vart standande som naamin. 
Kor stod det 
til med han? Var han Guds Barn? I slikt Myrkr, i slikt kjøtelegt Sinn hadde han 
livt og endaa totst vera i Naaden; skulde det verkeleg vera Tøv og Draum og 
Ørske alt ihop. 
Rædd og uroleg gav han seg til aa granske sitt Liv, og fann snart 
det eine verre enn det andre. 
Med all Forsaking av Verdi hadde han elska ho like godt. Han saag seg gaa inni 
Byn og handle, tinge med Bykjeringane og ljuge so smaatt, til aa tena ein halv 
Skjeling paa Smørmarki eller Mjølspande. Alltid tok han det han kunde faa, um 
han so visste det var for mykje; og alltidl aut dei ut med mest, som minst kunde 
tinge, endaa dei ofte hadde minst Raad. Ein Ljugar og ein Snytar og ein Tjuv 
gjekk han der inne og gledde seg, ja takka Gud, naar Snytingi gjekk godt; 
Minningar av Guds Aand slog han berre ifraa seg. At han aldri hadde komi til aa 
tenkje paa dette fyrr! 
Eller naar han sat i Fatigkommissjonen og var med aa negte Hjelp til den og den 
Armingen, «for Konsekvensens Skyld,» som Presten sagde; – 
hadde kje Jesus sagt at me skulde hjelpe alle som bad oss? Ja, «dersom 
nogen beder dig om din Kjortel, saa lad ham og beholde Kappen» ... Men 
her laag me og tinga paa kvar Skjeling, lét Folk svelte og frjose, so me 
sjølve kunde sleppe med mindre Skatt. Kva vilde Jesu segje til det paa hin 
Dagen? – «Jeg var hungrig, og I gave mig ikke at æde; jeg var 
tørstig, og I gave mig ikke at 
drikke; gaar bort, I Forbandede, i 
den evige Ild, som er beredt Djevelen og hans Engle» ... 
Og i Skulekommissjonen, hadde han kje sìti der aa vori med Presten paa 
Ting som han i Grunnen var imot, so han kunde faa Ros for aa vera ein upplyst 
Mann? Hadde han kje søkt Ære hjaa Verdi meir enn hjaa Gud, og gjort Presten til 
sin Avgud? Men «forbandet er den Mand, som forlader seg paa Menneskje og 
holder Kjød for sin Arm» ... 
Og so ofte som han hadde skjemst for aa vedkjennast Jesu Namn, naar han var ute 
hjaa Folk; men «hvo som skammer sig ved at bekjende mig blandt 
Menneskene, ham vil jeg og skamme mig ved at bekjende for min himmelske 
Fader» ... 
Dom etter Dom rulla inn-yvi han, og Djevelen stod i Kræane og lo. «Du 
livde som eit Verdensbarn i store Ting; men i Smaating, som du visste han ikkje 
brydde seg um, der var du snar til aa «ofra»! «Min Sjæl 
hader eders Nymaaneder og eders bestemte Høitider; jeg er kjed af dem; jeg er 
træt af at fordrage dem. Om de end faste, vil jeg dog ikke høre deres Skrig; og 
om de end ofre Madoffer og Brændoffer, har jeg ikke Behagelighed til dem. Og 
naar I udbrede eders Hænder, da vil jeg skjule mine Øine for eder; thi eders 
Hænder er fulde af Blod!» 
Enok skjekkte med Munnen; slengde Armen utifraa seg som han vilde 
kaste seg sjølv burt; smikka i det same hardt med Fingrane. Han kvakk av det 
sjølv; saag seg ikring, um nokon kunde ha høyrt det ... samla seg att og gjekk. 
– 
Soleis som han no bad Morgon og Kveld, hadde han aldri bedi. Anna vart stundom 
mest rædd; han brùka Ord um sine Syndir og seg sjølv, so det var reint 
fælslegt. Liksom Boki ikkje lenger var kraftig nok, lagde han ho burt og bad med 
eigne Ord; og det var som han kasta seg paa Jordi for Gud, kraup for Gud som ein 
Makk; i Mæle var Rædsle og Naud; Augo steig store og stive fram, og Luggen 
klinte seg framyvi Panna sveit og vaat, so han kunde sjaa ut mest som han var 
fraa seg. 
Men det var 
ikkje 
likt til at han fekk Hjelp. Det heldt paa og heldt 
paa, noko betre, noko verre; det var Dagar daa han gjekk som i Ørska reint; Anna 
spurde seg sjølv um det skulde verte no som det hadde vori den Hausten daa han 
Napolon døydde. 
Ein stygg Skikk fekk han med det, at rett som han gjekk, stana han og gløymde seg 
burt; vart standande paa same Flekken i lange Stundir liksom fastmana. Helst mot 
Kvelden. Kom ho i Fjose og skulde mjølke, – der stod 
han, 
stiv og still som ein Stein; kom ho i Kjeldaren, kunde ho kje vita nokon Ting 
fyrr han skilde seg ut for Augo hennar som ein svart Skugge mot ein Vegg; ho 
kvakk stundom so ho fekk vondt av det. Ein Gong kom ho yvi han i Kjøken; der 
stod han og slengde med Armen og smikka med Fingrane ... det vart so forunderleg 
fælt; ho veikna burt i Knéi og maatte setja seg; «aa nei men Herre 
Gud, Enok, kva er det no?» 
«Mh!» kvakk Enok; «var det noko? Kva er det? – Hm; 
det var kje noko.» Han samla seg att og gjekk; gjekk sin Veg med hastande 
Stig; og ho høyrde han smikka endaa ein Gong, daa han gjekk gjenom Gangen. 
– 
– Ein Dag stod Enok i Smia og smidde Hestskosaum. Djevelen var etter han 
med ei hard Freisting. 
Det stod for han so klaart som det var skrivi med Eld: han var fallin ut or 
Naaden. Altfor lengi hadde han vori paa Tabor; der hadde han somna; daa hadde 
Djevelen snikt seg inn i Hjarta hans og sett seg til der, forklædd som ein 
Ljosengel, so Enok ikkje skulde merke hans Svik fyrr det var for seint. No hadde 
han merka det; og no var det for seint. Domen hans stod skrìvin i 
Hebræarbreve 6: «Thi det er umuligt, at de, som en Gang ere blevne 
oplyste og have smagt den 
himmelske Gave, og ere blevne delagtige i 
den Helligaand, – og falde fra, – atter kunne fornyes til 
Omvendelse.» Det er umuligt! 
Og Djevelen sagde til han: «du kann likso godt hengja deg upp, Enok; no 
kann du likso godt hengja deg upp. Ha – ha; heng deg likso godt 
upp!» – lo Djevelen. 
Enok vart tekin av ei Villrædsle. Han kasta seg paa Kne attfor Smiestéde 
og skreik: «Herre Gud! Hjelp! Straf meg ikkje i din Vrede, tukt meg ikkje 
i din Grumhed! Ver meg naadig! thi mine Ben er forfærdede! Hjelp! vend deg, Gud, 
og redd mi Sjæl; for dine Pile sidde i meg, og din Haand er svar over meg; der 
er intet sundt paa mit Legem; der er ingen Fred i mine Ben for mine Synder; mine 
Synder gaa over mit Hoved! de er blevne mig svare som en svar Byrde! Satan er 
etter meg som ei brølende Løve og vil opsluge meg. Hjelp! hjelp! skunda deg og 
redd mi Sjæl! at eg ikkje skal vera som dei der fèr ned i Gravi!» 
Døri gjekk upp; ho Serina stakk Hovude inn: «han Lars Danielsen er komin 
–.» Døri small att, og Serina til Sprangs; ho hadde sét Far 
sin paa Kne attmed Smiestéde, kvit og stygg, med Hendane upp mot Take 
... 
Men Enok reiste seg og saag mot Himilen, og han fekk Graat i 
Augo. 
Bøni var høyrd. Gud vilde hjelpe. Ein røynd, trufast Broder i Kristo hadde han 
sendt; den rette Mann i den rette Stund ... «Aa Gud og Fader,» 
sagde han med bivrande Munn,» enno hev du daa kje reint forkasta 
meg!» 
Vaaren var komin; Nordvesten tok si tyngjande Hand burt ifraa Lande, og alt livna 
upp. 
Lynge friska paa seg og Myrane grønka. Hesteblomane glødde i Bakkane som 
brennande Ljos. Stykmorblomen slog upp sine blaae Augo, bljuge, bedande 
Barneaugo. Knoppar svall og sprang; Fuglar lokka og leika. Borni kom heim fraa 
Mark og Myr so glade, at dei lo: «Vibo er kòmo! Mor, Vibo er 
kòmo!» 
Istadenfor Nordvesten med sitt tunge Aalvor og sin seige Stødleik kom den linne 
lettlynde Vaarvinden som blistra og blakra fraa alle Kantar og spela seg med 
alt, med Bylgje og Blom, med Lauv og Lyng, med Presteskjegg og med Gjentelokk, 
med Gravkransar og med Brurstas. I denne fjasande Vaarhæsen turka dei vaataste 
Fæn. Og alt som kunde gro grodde, og alt som kunde æse æste; men det som var 
sjukt blautna og svall og avla i seg sjølv 
Spirur og Kimar i Mylr 
og Mengd til sin eigin Undergang. 
– Enok stridde den gode Strid. Berre han fekk tru at Gud ikkje reint hadde 
stengt si Naadedør, var han so glad som han kunde vera. 
Lars Danielsen og Legde-Guri fortalde han, at no fysst hadde han vorti ein rett 
kristin; for no hadde han fengi Mjuklynde. Og dei totte han skulde vera fegin, 
ja byrg, at Gud hadde funni han verdig til aa verte røynd i dei store 
Eldane. 
Det var Enok au. Berre han kunde vera trygg. Men han visste sjølv best kor det 
stod til i Hjarta hans; og han gjekk i ein Otte som talma han jamt, at han ikkje 
skulde faa Naade til aa stride den gode Striden til Endes. 
Denne Otten kalla Lars «den aandelege Aarvaagenhed»; Gud gjeve det 
var so. Ja det var vel so. Men Freden? Det var det som var so vondt, at han 
aldri meir fekk kjenne Freden. 
Ei underleg Uro var komi yvi 'n; han fór fraa det eine til det 
andre; søkte nytt og nytt ustanseleg, liksom rømande for Tankane sine. Det 
klaare Vitnemaale i seg sjølv um Guds Vilje og Guds Meining hadde han kje 
lenger; berre Orde maatte han halde seg til. Men Orde var rikt, og hans 
aandelege Syn dimt; 
gjorde han det eine, so var der eit Spraak for 
det, og gjorde han det andre, so syntest der vera eit Spraak for det; det var 
ofte so han tottest gange reint i Blindo. 
Han freista med den evangeliske Fridomen, som han Lars tala um; lagde kje noko 
Lag lenger paa dei ytre Smaating. Anna fekk stelle som ho vilde; dei skikka seg 
likt med Verdi baade i eitt og anna. Men han totte han hadde kjent seg tryggare 
fyrr, daa han berre beint fram fylgde Andens Vitnemaal i Hjarta sitt. 
Hans gamle faste Borg mot Djevelens Lokkingar, Orde um aa ikkje syrgje, hadde dei 
og teki fraa han. «Sørger ikke for i Morgen» var kje det same som 
«tenkje kje paa i Morgen»; me skulde nok tenkje fram, meinte Lars; 
me skulde berre ikkje tenkje med «Sorg». Dette var visst rett. Og 
det var ei Letting for Samvite au; Enok hadde sjølv sét at det ikkje var 
Raad aa lìva utan Umtanke. Men utryggare hadde han vorti likevel, og 
veikare; aa skilja millom Umtanke og «Sorg» var kje alltid so 
greidt; han fann seg nedtyngd av jordiske Sutir ofte. Og tenk daa um Brudgomen 
kom og fann han sovande – – 
Utrygg, utrygg var det, han var; utrygg og liksom so aaleine. Kor skulde det 
gange um Djevelen sette inn paa han no; han hadde liksom ingin Rygg. Ei Trøyst 
var det at Lars 
vanka her; og Enok negta han kje lenger Hus til 
Uppbyggelsar. Men endaa den beste Menneskehjelp, kva var den tess naar det 
galdt? 
Men det var so me skulde hava det. Han kunde kje vente aa faa det annleis enn 
andre Guds Born. Ja det var faarlegt, sagde Presten, aa vilja gange i denne søte 
Kjensla av Fred jamt, og i Andens Forvisning. Sjaa no denne Søren Soma, som fekk 
slikt Tilheng burtpaa Aase i seinare Tid, og uppi Fjellbygdine; tala kje han og 
um Aandens Forvisning. Og endaa var det ein Djevelens Profet av verste Slag. 
Forkasta Barnedaapen, fornegta dei kristelege gode Gjerningar, spaadde Domedag 
til den og den visse Tid beint imot Guds Ord; fór endaatil med dette 
aandelege Ægteskape, som nok var lite aandelegt mang ein Gong. Men 
«Freden» hadde han! og «Aandens Vidnesbyrd»! Nei; me 
fekk nok halde oss til Orde, og til Andens Vitnemaal i Kyrkja. 
Og so fekk me setja vaar Lit til Gud. Halde oss fast i Frelsarhandi, um det vart 
aldri so myrkt baade i oss og ikring oss. Det var vel det, Gud hadde vilja vise 
han hin fysste Kvelden og, med det forunderleg store Naadeteikne sitt. Lite paa 
Gud og ikkje gruvle. Halde seg i Einfald og Tru til Barnelærdomen og 
Naaderaadine, og ikkje so mykje 
som høyre paa Djevelen. Berre læ 
aat Djevelen; berre vise han paa Dør. «Sætter Satan an paa mig, som mit 
Skjold jeg viser dig, dine Saar og Blodestrømme; strax maa han tilbage 
rømme.» 
En annan vigtig Ting var det aa arbeide. Ikkje Gruvlarar og Sjukingar vilde Gud 
hava, men friske, glade Arbeidsmennar. Gagns Verk kravde han av sine Born; Trui 
maatte vise seg i Gjerningar. I yrkjande Kjærleike hadde Trui sitt Liv; me 
skulde vera gode Kyrkjemennar, gode Borgarar og gode Kallsarbeidarar. Med friskt 
Arbeid fordreiv ein Djevelen betre enn med Bøn, som Luther sagde; Lediggonge var 
i alle Meiningar Satans Hovudgjerd. 
– Enok arbeidde. 
Presten, som med sann Kristinkjærleik var like blid, endaa Enok stod imot han i 
Leseboksaki, fekk han til aa halde Missjonssamlingar rundt um paa Gardane; der 
sat han kvar Sundag Ettermiddag og las «Missionstidende» og samla 
Skjelingar til det heilage Verk. I det borgarlege fekk han og Arbeid nok; han 
kom inn i Heradsstyre og i alle Slag Kommissjonar. 
Ikkje mindre arbeidde han i sitt jordiske Kall. Han tok til att med 
Nybròtsarbeide paa Aarvollen; hadde mistydt Guds Vilje, daa han 
slutta med det au. Saman med Presten og Lensmann Aase tok han til 
aa halde eit Jordbruksblad; og her fekk han sjaa at han i mange Maatar hadde 
drìvi si Jord soleis, at Gud ikkje kunde faa signe Arbeide hans, um han 
vilde. Og Enok kaupte nymotens Plogar og Horvir og tok til med Beinmjøl og mangt 
slikt som han fyrr hadde fordømt; for me skulde brùka dei Raadine som Gud 
gav oss. 
– Det vart ein god Somar med høvelegt Regn og varm Sol. 
Kannhende Gud vilde trøyste han etter den strenge Tukti i desse siste tvo Aari. 
«No, daa du trur paa meg um du ikkje ser meg, no vil eg nettupp vise deg, 
at eg er deg nære.» 
Godvere heldt seg. Det var reint ein Hugnad aa gange ute og sjaa paa Aaker og 
Eng. 
Fløyelsbrun og blank bylgja den unge Rugaakeren i Sumarvinden. Havren, som ikkje 
hadde ekst seg enno, stod tung i Straae so han lagde seg mest, saftig og djupt 
grøn so han mest blaana. Men Tjukk-Engi breidde seg med Punt og Syre og 
Bivregras som ein fin, raudskjengjut Silkeduk, her og der med Flekkir av 
svingande Blaaklokkur eller Karve og smellande snøkvit Baliblom. 
Fin og mjuk som Bomull kvitna Myrfivelen utyvi alt Vaatlende, blanda med skirt, 
florlett kvitt og raudspettut blaatt fraa Blomane av 
tusund 
Millionar Bukkeblad; ja sjølve Aai grønka med sitt lange Leagras og Sèv, og paa 
Hyljane saam gul og kvit Nykkjablom millom breide Blad, og det grodde og blømde 
alt; Jordi var som eit Moderfang, fræva og fyllt av den skapande Allmagt. 
I denne Tidi var det godt aa røme den kvæve Stogo med all Flugesurren og faa koma 
ut; endaa um Sundagen hende det, at Enok lagde Tekstboki ihop og gjekk ut til aa 
«dyrka Gud i Naturen». Og Aakerhøna skrata i alle Engir, og 
Steindilpa smatta og Erla skvatt; alt Slag Fugl peip og lét; Heimen var 
som ei Kyrkje full av Song; alt kvitra og kvad til Guds Ære. Og han freista aa 
sjaa Gud i alt. «Forunderlege er dine Gjerningar, Herre, og du gjorde dem 
alle viseleg.» 
Denne Jordflekken elska han, av di han hadde fengi 'n av Gud. «Det 
er kje min, det er kje min,» mulla han for seg sjølv; «d'er 
han Far sin.» Um Gud kravde at han skulde selja alt og – –. 
Stilt og snøgt skunda han seg framum den Tanken. 
So kom Kvelden sigande med mjuke Lìtir yvi Bakkar og Bròt. Fraa 
Havryggen glima Soli inn yvi Lande og spegla seg i alle Glas; det lyste uppetter 
Heiane som av Demantar. Men Glansen slokna naar Soli gjekk. Og Lande seig inn i 
ein Fred so djup som alt 
skulde vera trollsvævt. Han høyrde alle 
Bekkir susa; han høyrde sitt eigi Hjarta slaa. Kvite Eimar steig; breidde seg 
yvi Myrane som Draumsjøar. Eit einslegt rolegt Vibeskrik her og der. Eit 
Myrfuglpip langt burte. Lammebækting fraa Vollane som ein søt, linn Graat. Laagt 
gjenom Lufti eit Par pilande Ændar. 
Fred, Fred. Ein uendeleg Fred. Berre i Hjarta hans Enok var der Uro. 
Det kom yvi han stundom at han var so framand; utstøytt og burtstøytt vandra han 
her; fredlaus paa fredsæl Jord mest som Kain. Kvar han tenkte og kvar han vilde 
gange, ingin aa kvile hjaa, ingin aa hyggje seg til. Framand var han i sitt eigi 
Hus. Ingin fylgde han naar han gjekk; ingin venta paa han naar han kom. Dei drog 
seg burt naar han kom; det var som dei var rædde. Ikkje av sine eigne Born 
dessmeir kunde han faa eit venlegt Ord; nei ikkje um han vilde leggje seg paa 
Kne for deim og beda um det. Um han tala blidt til deim, ja tala med deim um 
verdslege Ting, um Tøv og Tattl som han tenkte dei kunde like, – det same 
var det. Det var som dei vart bljuge; dei skjemdest; kvart stakkars Nei og Ja 
maatte han som hala fram; dei forstod ikkje at han søkte deim og trong til deim. 
Og han hadde daa berre lìvt etter Orde: «hvo som ikke 
fornegter Fader og Moder og Hustru og Børn og tilmed sit eige Liv» 
... 
Og ho Anna, stakkar. Han hadde nok ikkje fari rett fram mot henne heller. Undrast 
paa um det kunde ha vori betre, dersom han hadde vori gift med henne som han 
hadde til Avgud ei Tid? – Aa for noko Tøv. Aa du mangfaldige Djevel. 
– 
– Det var ein Sundag ut i Slaatten. Enok var komin fraa Kyrkja og hadde 
Hug til aa sitja inne ei Stund og kvile og drøse som i gamall Tid; men alle var 
kalde og sturne. Borni saag rang-øygde paa han og undrast um han ikkje snart 
vilde gange ut. Enok fekk slik ei vond Kjensle; han var berre i Vegen. Han saag 
seg ikring med Augo som bad; men alt var kaldt og stengt; ingin hadde Bruk for 
han inne. Daa vart han so umbrigd i Andlite sitt. Han reiste seg og tok 
Sydvesten og gjekk. Knapt var han utanfor Døri, so tok Borni til aa læ der 
inne. 
Aah ja, ja. 
Han gjekk ut. Og gjekk og gjekk. Att og fram; rundt og rundt. Saag inginting; alt 
vart so vondt og tungt for han. 
Idag hadde Gunnar endaa-til fengi vori heime fraa Kyrkja. Men det var Takken. Det 
hjelpte kje kor snild han vilde vera. Ikkje um han gjorde Gud sjølv imot for 
deira 
Skuld. Dei hata han. Det var han sjølv som var i Vegen for 
deim. 
Der var Skyflokar paa Himilen her og der, og Skuggar av Skyir dreiv etter Heiane 
som flakkande, drivande Øyar av Natt; som myrke, vonde Tankar. Timane gjekk; 
Enok flakka i Markir og Myrar og gaadde det ikkje. Tilslutt stod han ved 
Heialandsvatne. Han kvakk; kva var det for ein vond Tanke som hadde dregi han 
her ned? Hastande snudde han uppyvi att. Det tok til aa kvelde. Men han hadde 
ingin Hug til aa gange heim. 
Rundt i Heiane peip Heiloî med sin einslege Tone. Ei Vibe vart uppskræmd 
her og der; flaug tagall ikring med riktande Vengir; no og daa gjorde ho eit 
Braakast ned-um Nakken hans, vilde skræme han burt. Det gav ein hard, hastig 
Ljod, som det kunde vera Vengtak av vonde Aandir. 
I Nord, i Aust, allstad og inginstad, usynleg og gaatefull, mekra Røssegauken sin 
hole, kalde Laatt. Ein Draugelaatt, som døydde av inn-i Himilnatti. Fraa 
Heialandsvatne ropa Lomen sitt varslande Rop. Og framande Fuglar ein aldri fekk 
sjaa, høyrdest med sine høge, rædde Rop ut i Holmar og Heiar. 
Var det dømde Aandir som maatte flakke so? – og varsle um Daude og Dom med 
sine Draugerop i svevntunge Nætar? 
Men desse store svarte Fuglane som flaug so tungt og tagde so sturt 
... det laut vera Sjælir som ikkje hadde kunna rive seg lause fraa det jordiske. 
Mammonsdyrkarar som no vart refste med dette tunge Kav, og laut vasse um i Myr 
og Fæn og draga til Reirs Makk og Mold og Lyng og Straa og alt det Skrap som til 
var, liksom dei aldri hadde fengi nok av jordiske Ting her i Live. Kannhende 
alle Fuglane var Aandir? Heluna, som sat so aaleine og pipta paa Lyngtuva si ... 
det kunde vera ei Sjæl som hadde svarma paa Jordi i Elskhugs Synd, og no laut 
svive her i Einsemd og Fredløyse for di ho hadde gjort eit Menneskje so reint 
til sin Gud; men Vibune kunde vera Mødrar som hadde elska Borni sine for mykje, 
og som no laut flakse um til Domedag og skrike og graate for desse Eggi som 
Smaagutane tok ifraa deim. – Tull. Det var minst fyri naar Helvite ikkje 
var heitare! Verre, verre fekk dei nok svide, alle Jordtrælar og Avgudsdyrkarar 
... 
Soli var nede. Ein lang Eldhale laag etter henne i Nord. I Vest laag spreidde 
blaae Kveldskyir og kvilte, faste og klaare som Øyar i det grønljose Himilhav. 
Yvi Heiane i Sør steig ei lett, graa Tòkehildring. 
Daa kveiktest laagt i Sudaust eit einslegt raudt Ljos. Det gløste 
fram gjenom Skysløre dauvt og stivt som eit sjukt Auga. 
Ei Blodstjerne! – Krig; Pest; ein uforvarande, hastig og bratt Død ... Gud 
vere oss naadig i Jesu Namn! 
Enok skunda seg heim. Fredlaus, fredlaus ute som inne ... 
Det var ein Dag utpaa Hausten; dei baka paa Haave. Det dura gjenom Huse av 
rullande Kjevle yvi det breide Bakstebordi. 
Enok stod i Kjeldaren og knadde. So kom det Bòd fraa Uppstad, at ho 
Legde-Guri vilde tala med han. Ho laag i Banen, vart det sagt, og livde 
kannhende ikkje til Kvelden. 
Gunnar laut aat Knadtròge; Enok tok paa seg og gjekk. 
– Guri laag svært klen. Det aaleitte henne aa røda; stundom var ho i 
Herota. 
Enok sette seg 'med Omnkraabenken der ho laag, og tala Gudord med henne; 
vart verande der heile Nons-ykti. Folke paa Uppstad slagta den Dagen, so dei 
hadde kje Stundir til aa vera inne. 
Den gamle laage Stogo var myrk i slikt tungt Vêr. Ei Lugt var der so sur 
og vond, at der lite var inne verande. I Veggjom taut 
Sunnanvinden 
med si linde Jamring; rundt Huse høyrdest Staak av Kraake og Skjor, som hadde 
samla seg til Slagte-Gjestebod fraa alle Gardane. 
– «Om jeg end vandrer gjenom Dødens Skygger, da er du dog mit 
Hjertes Klippe og min Del evindeleg», trøysta Enok. «No maa du 
tenkja paa Stjerna i Østerland ... at den kann faa leida deg dit der Baane 
er.» 
«Aa ja», sukka eit lite pipande, halvt kviskrande Mæle. 
– – «Og so skal me beda, Guri. 
'Naar Øinene briste, og Synet forgaar, 
naar Øret ei længer at høre formaar, 
naar Tungen ei kan tale mer, 
og Hjertet af Angst forfærdet er; 
’Naar mig forgaar al min Forstand, 
og intet Menneske mig hjelpe kan, – 
din Hjelp, o Herre Krist! mig send, 
stat mig bi i min sidste End’!’» 
– «Aa ja, ja.» 
«– – Ja er du kje glad, Guri ... at du so snart kann venta 
Brudgomen?» 
«– – Mig længes ...» kviskra det, «at fara 
herfraa ... aah.» 
«Ja tenk; um ei lita Stund kanskje ... er du der uppe og fær sjaa Gud som 
han er, Andlit til Andlit ... og Englenes Mangetusund, 
og Lammet 
paa Thronen ... og de tolvtusind Beseglede .... Daa maa du beda for meg, 
Guri.» 
Ho svara ikkje; hadde lati att Augo og laag som ho sov. Andedraatten rikla og 
rikta so saart gjenom den gule, skinnmagre Halsen. 
Det kvakk i han daa ho ikkje svara; vilde ho kje beda for han? Det kom for han 
eit tungt Ord av Apostelen Johannes: «Der er en Synd til Døden; om den 
siger jeg ikke, at I skal bede for den.» Saag ho at det var den Syndi han 
hadde gjort? 
«Kristian?» kviskra Guri og slog det eine Auga sitt stivt upp. 
«Er det du, Kristian?» Ho vimra med Hendane i Lufti. 
Stakkar, ho rasa. Tenkte paa Son sin, han som vart burte paa Fiskje her eit Aar. 
«Gud hjelpe henne, at ho heller maa faa tenkja paa deg no! – 
– 
’Jesu, dine dybe Vunder 
og din smertefulde Død 
trøster mig i alle Stunder 
udi Livs og Sjælens Nød’ ...» 
Han las heile Salmen, halvt for henne og halvt for seg sjølv; og han skalv i 
Mæle. Kannhende skulde ho slokne no? – «Vær tro indtil Døden, saa 
vil jeg give dig Livsens Krone ... Vær tro indtil Døden ... Vær tro indtil Døden 
...» 
Um ei Stund vakna ho og bad um Vatn. 
Det var kje Vatn inne; han sprang ut og fann ein Kopp. So lyfte han henne i Sengi 
og lét henne drikke. 
«– Du er ... god med meg ... Aah.» 
«Endaa meir god med deg vil Jesus vera, naar du kjem til 
honom.» 
«Ja – aah.» 
«Eg tykkjer det maa vera so godt og lett for deg aa skiljast herifraa, 
Guri. Det er visst ikkje mykje, som held deg til Verdi no.» 
«Nei. – Sidan den siste døydde ... aah. – Daa skildest eg 
... med alt. Aah ... Aa ja; kom ... Herre Jesus.» 
«Amen. – Og so maa du prøva aa venda 
all 
din Tanke til 
Frelsaren. Og agta deg, at det ikkje blandar seg noko jordiskt inn i Lengten din 
etter aa koma herifraa. So at det ikkje er Baani dine, du lengtar etter, meiner 
eg ... meir enn Brudgomen. Aa, me kann aldri vera vakande nok! Djevelen er so 
sli etter oss, Guri ...» 
«Aa ja, ja; aah ...» 
«Du maa prøva, Guri, um du kann bøygja deg heilt under Guds veldige Hand. 
Endaa um du ikkje skulde finna Baani dine i Himilen ... maa du endaa ha den same 
brennande Lengten; ja prisa Gud for alt. Kann du det, so veit du at du er prydd 
og budd til aa gange Brudgomen i Møte.» 
«Aah – aah.» 
«– Fær du ha det so, tykkjer du?» 
«Ja. – Men eg veit eg finn ... han Kristian.» 
«Det vonar eg au. Men um du ikkje skulde finna han, – berre du veit 
med deg sjølv, at du kunde vera fornøgd daa au. – Eg hev prøvt so mykje 
av slikt, Guri; eg veit kor faarlegt det er ... og kor snart me kann daara oss 
sjølve.» 
«Aa ja, ja. – Aah. – Men Gud hev frelst ... han 
Kristian.» 
«Gud frelse oss alle i sin Naade Amen – for Jesu Kristi Døds og 
Blods Skuld! – Amen!» 
«Aah ... aah ... aah» ... 
Ho Guri vart so uroleg; laag og stræva og kava; vilde visst segja noko; det rykte 
i henne all Stad; rædd og bleik bøygde han seg ned aat henne ... 
«– – Trur du ... eg vert fordømd ... um eg tenkjer paa ... 
Baani mine?» 
«– – Naar du gjer ditt beste, Guri, til aa halda ditt Hjarta 
reint ... og so hellest set all di Lit til Jesu Saar ... so veit du, at Gud 
forlæt deg alle dine Syndir. ’Om dine Synder vare som Blod, ja røde som Purpur, 
saa skulle de blive hvide som den kvide –!» han braastana. 
Ho vart so umskift ... kava og kava som ho vilde upp; ei djup myrk Blaaning drog 
seg 
yvi Andlite hennar; so lyfte Hovude seg med ein stiv Rykk; og 
ho saag paa han ... stirde ... 
Stort og villt steig Auga fram imot han i ei Rædsle so han vart stiv. Haare 
reiste seg paa Hovude hans, Hendane tok til aa riste; kva saag ho? kva saag ho? 
– Daa drogst Hovude attyvi; den tannlause Munnen gapa geispande upp ... 
Han hadde reist seg og visste det ikkje; Knei skalv under han; han kava seg ut, 
sjakande, halvt dettande. 
Kona hans Jonas Uppstad kvakk, daa ho raaka han Enok utanfor Døri. Han var grøn i 
Andlite. – 
– Kva hadde ho set? – Han fælte so paa Heimvegen, at det var ei 
Trøyst for han aa raake sjølve Fante-Tomas. Denne forklaara for han sin djupaste 
Anskuelse, at Syndi mot den heilage Ande var det same som Syndi mot Naturen, 
1ste Mosebok 38te Kapitel fraa det 8de til det 10de ... Men det store brestande 
Auga pinte Enok, so han kunde kje fylgje med. 
Gunnar var framsloppin. 
Og no skulde Dægeren taka baade Forklaring og altihop – han var vaksen Kar 
no og vilde lære seg til aa banne –; for jagu var han so leid av all 
denne Gudelegheiti og alle desse Bøkane, at det var reint so det lukta for han. 
(Naar han vart gamall, kunde han tenkje paa dei Ting.) 
Og no kom det snart Brev fraa han Carolus. Og naar Breve kom, so var det berre aa 
lure seg av ein Kveld naar dei sov; og so til Byn; og umbord med ein Gong; so 
kunde dei taka 'n! – Og so ut paa det frie, vide Have, kannhende 
alt til Arabia ... 
– Men Gunnar laut vente lengi paa Brev. Ved Marknads Tidir spurdest det at 
Carolus var heimkomin. Gunnar gjekk i aatte Dagar og lengta; kom han kje snart? 
Var det kje han, som kom ned i Vegen? 
Ein Dag Far hans var av i Likningskommissjonen, lurde Gunnar seg 
avstad sør-yvi Heiî til Fantehytta. 
Raude og forøvne raakast Gutane att. Det var so vidt Gunnar kunde kjenne att han 
Carolus. 
Han hadde vorti so vaksin. Gild var han au i Sjømannsbunaden sin, endaa 
Dyffelspjekkerten var heller slitin, og Segldugsbroki ikkje so lite bøtt; og det 
var komi noko framandt og liksom utanlandskt yvi han. Og slik ein Sving han 
hadde fengi paa Maale sitt! Han sagde baade «har» og 
«jog»; 
og «mangen» for mange og 
«bangen» for rædd og mykje anna fint; Gunnar vart reint bljug av 
det stakkars simple Bygdemaale sitt. 
Ringar hadde han i Øyro paa Sjømanns Vis, og paa Handi ovanum Tùmen var 
eit Anker og eit Hjarta innprikka med blaatt; under stod Bokstavane C. M .T.; 
det var for at han skulde bli attkjend um han kom burt paa Sjøen, sagde han. Men 
paa Bryste hans var det innprikka eit heilt Skip, som Gunnar fekk sjaa, og paa 
Armen ei Gjente. Um det ikkje hadde vori vondt aa faa alt det innprikka i 
Skinne? – Ikkje noko vidare. 
Det gjekk smaatt med Samrøda. Gunnar torde kje koma for braadt innpaa Maalemne 
sitt, og Carolus vreid seg for aa segja Sanningi. Ufysi var der 
i Fantestogo au, svart og stygt og fullt av Bos og Rusk; Ungane var nærsøkne og 
utukta, og ho Gunhild, Môri, gjekk og vabba og vavra og var full; Gunnar 
fekk Carolus med seg, og dei fylgdest uppetter Marki eit Stykje. 
Daa tok Carolus til aa fortelja um kor fælt det var aa vera til Sjøs. Dei hadde 
drøymt um det «frie Hav», dei; men der var mykje meir Tvang paa 
Sjøen enn nokon Stad paa Land; ja verre enn paa sjølve Haave. Paa store Skutur 
var det endaa verre enn det hadde vori der han var; han hadde tala med mange um 
det. Og no var han komin heim for godt; vilde begjeva Sjøen. I Byn skulde han 
faa Arbeid paa ei Sjøbu; det var mykje likare. Av all Magt vilde han raade 
Gunnar og til aa gjeva Sjøen upp; nokon Plass hadde han kje kunna finne aat han 
heller. 
Gunnar vart kald og flat. So lengi som han hadde tenkt paa dette, og gledt seg 
til det – –. Kva skulde han no finne paa? 
«Var eg som du, Gunnar,» sagde Carolus, «so vilde eg til Byn 
og gje meg i Snidkarlære. Eller staa paa Krambu, um du likar betre det. Daa fær 
du baade Fridom og gode Dagar; og um nokre Aar kann du tena so mykje Pengar, at 
ein tenar kje so mykje til Sjøs i 
all si Tid. Naar ein ikkje vert 
Kaftein, daa; men det vert Landsfolk aldri.» – 
– Det maatte Gunnar gange med. Til Avskìl fekk han ein Fallekniv av 
Carolus, ein med Massingskaft og Korkdragar og tri Blad; det trøysta han 
noko. 
Og han tok til aa tenkje paa Krambui. Det skulde nok vera gildt aa staa der; og 
so kunde han koma til Sjøs sidan kannhende. Men so var det han Far. Aa faa Lov 
av honom, naar det var noko ein vilde – uff. Den som var fullvaksin. 
Meir enn vanleg stur gjekk Gunnar no ei Tid; det var som alt stengdest for 
han. 
«Er det noko som er deg imot, Gunnarmann?» spurde Far hans – 
uff! denne ufysne Blidlaaten, han tok til med i seinare Tid; mykje heller vilde 
Gunnar, han skulde skjelle. «Nei,» svara han stutt. Far hans 
sukka. «Eg tykjer det er so vondt at du aldri kann segja meg noko, 
Gunnar. Du kunde daa gjerne snakka med meg.» Gunnar murtagde. Kva skulde 
eg snakke med deg um, tenkte han. «Er du vond paa meg, Gunnar?» 
Gunnar vreid seg. Kva skulde no det vera for Snakk? Far hans sukka, langt og 
tungt; so gjekk han. 
Men Gunnar rømde Far sin meir og meir. Han var so serskilt rar stundom, han Far 
no; 
fór aat med Faktir og Aatferdir mest som han var 
halvgalin; kva det skulde svara fyri, kunde kje Gunnar forstaa; han vart baade 
rædd og sinna av det. 
Det hjelpte noko at Far hans var meir burte no enn fyrr; og so var han Torkjell 
Tualand her mest jamt; han var Dreng haalvestundo. 
Ei Hjelp var det au at han var kje so 
streng um Sundagane heller som fyrr, han Far; Gunnar fekk mest raade seg sjølv 
Kveldyktine. 
Daa lurde han seg gjerne ut. Vaaga seg stundom paa Garden millom hin Ungdomen; 
vilde kje gange her som Heimføding lenger. Men det var kje so morosamt paa 
Garden som han hadde tenkt. Han kunde ikkje koma noko inn med desse andre; dei 
hadde ein annan Maate i alt, og mest som eit anna Maal; dei lo kvar Stundi, og 
han visste kje rett kva dei lo aat. Stundom var det som dei gjorde Narr av han; 
– «aa jau, han vil nok vera med han Gunnar au; det hjelper nok 
ikkje Bibelspraak mot –;» jøss, for Ord dei kunde brùka. 
Det han sjølv fann paa vilde kje falle seg her. Gjenta hans Helge, ei fraa 
Sørbygdi som nyleg var hitflutt, sagde endaa ein Gong: «eg kann skyna at 
det er du som er uppvaksin 
med Fantane.» Daa lo dei andre so 
han vart reint bljug. Og som dei stundom skjemta med Kvinnfolki baade i Aatferd 
og Ord, det var so han visste kje kor han skulde gjera av seg. Skulde det au 
vera Folkeskikk? 
Ein Sundag vaaga han seg ned til Heialand paa ei Dansemoro. Men han kunde kje 
danse og vart gangande der for seg sjølv. Ingin brydde seg um han, og ingin kom 
han i Drøs med; han kjende seg som eit Utskòt eller ein Utbygding. I ei 
Kvilestund millom Dansane vart han reint ille ute. Det var ho Olina hans Per 
– som og var framslóppi i Haust –; ho sette seg til aa 
gjera Narr av han. Hermde etter «hjaa han Enok», naar dei heldt 
Bøn; «alltid naar ein gjeng framum Vindaugo hans Enok, so er det ei 
Remjing som i eit Fjos naar Kjyrne vil ha Mat: æ–, æ–. æ–, 
remjar dei; og e–, e–, e–, piptar han Gunnar, ha-ha; og so 
ligg dei paa Kne! – difor maa dei gaa med Skinnbukser, so dei ikkje skal 
slita for snart Hol paa Knéi; hi-hi-hi!» – Gunnar stiltra 
seg ut; gjekk heim i fullt Sinne. Aldri skulde han tenkje paa henne Olina meir! 
Han vilde mykje heller ha henne Justina Haaland, um det ei skulde vera. Aa nei; 
ikkje henne heller. Ho hadde vori so kaut daa dei var hjaa Presten sist, ho; 
gjorde seg so til for Son hans Napolon Storbrekke, 
at det var ei 
Skam; inga vilde han hava; han gav deim F ... Dægeren alle ihop, gjorde han. 
Den einaste som var snild var i Grunnen ho Maren, Gjenta; og ho heldt med han i 
det, at Gards-Umagane var fælt store paa det. I Skùmingane naar ho Maren 
mjolka og han gav Bùje, rødde dei jamt saman, desse tvo, mest um 
Giftegreidur og slikt; og Gunnar tok til aa like dette. 
Ho Maren var streng. Aldri hadde ho havt Hjaasvæve, endaa so mange som hadde 
freista aa faa henne til, og aldri skulde det koma slik Skam yvi henne heller. 
Det var fælt for den som fekk Lausbarn. «Ser du kje han Helmik Heialand, 
Son aat Enkja; han gjeng reint som eit Utskòt han; ingin vil ha noko med 
han. Og han tarv kje tenkja paa aa faa gifta seg, han; han er reint utskjemd. Og 
det berre av di han fekk den Lausungen for eit Par Aar sidan.» Gunnar 
visste det, og fælte. Det var reint som der fylgde noko stygt med han Helmik; og 
han skydde Folk det beste han kunde au. «Og for Gjentune kann du vita, 
det er endaa verre!» 
«At det ikkje vert fleire Lausungar,» undrast Gunnar, «slik 
som dei fèr aat ofte!» 
«Du kann so segja,» sagde Maren tankefull. Ho hadde eit mjukt, 
slørt Mæle og tala 
stilt, men med døyvd Eld; Andlite var kjøtfullt 
og rundt, Panna lita og trong, Munnen frisk, Tennane kvite og store. «Eg 
hev nok vori med paa mangt eg au. Men korleis dei steller seg og korleis dei fer 
aat, so kann du daa skỳna dei hev 
det 
Vite 
–.» 
«Ja men korleis gjer dei daa?» spurde Gunnar, ustø i Mæle. 
«Aa, dei greider det.» 
Han spurde og spurde, men ho var stø; vilde ingin Ting segja. 
Ein Kveld spurde Maren um ho ikkje skulde lære han aa danse; det kunde nok lata 
seg gjera, meinte ho; paa Laaven; um Sundagen i Kveldyktine. Han vart bleik og 
svara Ja; og det kom ei ikkje god Tid for han Gunnar. 
– Ut mot Jol vart det Føre; Gunnar var med Far sin i Myri og køyrde Torv. 
Det var kaldt, so det rein i Nasane, og tungt og mødt aa vabbe i Snø og Vind. 
Himilen hekk full av Snøskyir; Lufti var graa og daud, og alt var tilfrosi. 
Gunnar gjekk og skugra og fraus i Snøvind og Sno med Augo svidande av Torvmø og 
Kalde. Han fekk kje Fred til aa tenkje paa Gjentur dessmeir; gjekk berre og 
harma seg paa han Far, som alltid skulde ut i det verste Vêre. 
Minst lika han seg, naar dei var i Myri 
og lesste. Jamt stod han og 
ræddast at han Far kunde taka til med Blidlæte sitt, eller koma med desse 
Fyriteljingane um aa halde Daapspakti. Eller med dei gamle Spursmaali um Jesus, 
um han elska Jesus; um han hadde bedi til Gud i Dag; uff. Kvar Gong dei hadde 
lesst og kunde gange kvar til sin Øyk att, var han so glad, hon totte han drog 
Anden mykje lettare. 
Men han skỳna at Far hans gjekk og brygde paa eitkvart; og tilslutt kom 
det. 
«– – Eg undrast riktigt paa, kva du gjeng og tenkjer paa um 
Dagane, Gunnar. Kunde du ikkje finna paa aa segja meg det? – – 
Hm?» 
«Hm.» Gunnar vart raud. Han Far skulde daa vel ikkje vita noko um 
dette med henne Maren ... 
«– – Ja det er kje som daa 
eg 
var 
litin,» sukka Enok. «Eg hugsar so godt –. Min Far var ikkje 
just den som snakka for mykje; og me Ungane gjekk og fann paa alle dei Ting me 
upp kunde tenkja til aa faa han i Drøs. Og naar me daa fekk han til aa snakka 
med oss litegrand, so var me so glade som Fuglar. Men du vil kje snakka med Far 
din, du, um han so bed deg um det.» 
Gunnar visste seg inga Raad. Kva skulde han vel snakke med Far sin um? Aa koma 
med anna enn Gudsord nytta ikkje; det visste han fraa fyrr. 
Ofte nok hadde han fengi høyrt at me skulde gjera Rekneskap for kvart unyttigt 
Ord; og ofte nok hadde han harma seg, naar alt han sagde eller spurde um vart 
vrengt av i Gudsord og Hendesløyse. 
«No er du framsloppin og vaksin Kar,» tok Enok i att. «So du 
skulde kje vera so reint baanskjen heller no. Du skulde ha Framtankar, du som 
andre Ungdomar. Du hev nok Garden; men det hadde eg au; og endaa gjekk eg so 
full av Tankar og Funderingar –; korleis eg skulde bruka Ungdomen min 
best, so eg kunde ha noko aa fara til med, naar eg fekk Garden ein Gong; 
– tenkjer du aldri paa sovore, du?» 
Gunnar vart upp i Under av aa høyre Far sin tala so verdslegt og vitugt. 
Kannhende det kunde nytte aa vaaga seg fram med – –? aa 
langtifraa. 
«Aa ... ein kann vel alltid tenkja,» sagde han. «Men det 
nytta nok ikkje stort um eg sae det, tenkjer eg.» Han vart heit. 
Enok sukka. «Nyttar det kje ... aa snakka med Far din? – – 
Det er underlegt aa høyra paa slikt ... for meg.» 
Gunnar vart endaa heitare. 
«Naar det er noko eg hev Hug til, so plar det jamt vera gale, tykkjer 
eg!» – 
Det kom meir Sinne i Mæle enn han plent hadde 
vilja. 
Enok tagna reint. Dei køyrde heim; og Gunnar trega at han hadde vori so stutt paa 
det. Kven veit um han kunde ha fengi Løyve likevel, dersom han hadde spurt 
no? 
– Dei stod ved Torvskuten og lesste av; daa søkte Gunnar næmare Far sin 
enn vanleg. Han kunde vilja spyrja ein Gong til. 
Men Far hans tagde. Berre sukka ender og Gong, so det var mest vondt. 
Eg fær vel taka til sjølv denne Gongen, tenkte Gunnar. Han Far er so underleg i 
denne Tid; kven veit? 
Gong etter Gong stod han med Orde paa Tunga. Men han fælte seg av att, til dess 
det vart for seint. So fekk han heller drygje til dei kom aat Myri. 
Men daa dei kom dit, hadde han misst Mode att. Det kunde vel ikkje nytte. 
– – – «Kva var det du meinte,» tok Far hans i, 
«daa du sa, at det kunde nok vera noko, du hadde tenkt paa? Kann du kje 
segja meg det?» Det siste kom noko utòlegt. «Du maa daa vel 
tru at eg meiner det godt med deg; at eg ikkje vil deg vondt? – Det kann 
nok henda eg hev vore noko streng med deg ... men du hev daa vel aldri tenkt, at 
... at ikkje Meiningi var god? 
– Kva? – Kunde du tru, 
at din eigin Far vil deg ... anna enn det som godt var?» 
Enok vart so underleg i Andlite. 
«Nei,» kviskra Gunnar med Stræv; uff, no vart det leidt att. Men 
det var utrulegt aa høyre dette av han Far. Tenk han tilstod, at han hadde vori 
streng. Noko varmt og mjukt lagde seg um Bringa hans Gunnar. 
Til aa koma yvi dette sette han i med alt sitt Mod: 
«Ja eg meinte, at eg kunde nok ha Hug til aa koma til Byn og staa i Krambu 
ei Stund, so eg kunde læra litegrand, og tena nokre Skjelingar; ein vert so 
reint Heimaling av aa aldri koma ut.» Han fann Ord so han sjølv undrast 
paa det. 
Det ljosna i Andlite hans Enok; Gunnar hadde tala mildt. 
«Ja, ja, Gunnar,» sagde han, og laut døyve Gleda i Mæle sitt; 
– «det var kje so gali tenkt det! – Du kunde nok ha Gagn av 
aa koma ut og læra noko; og naar me kunde faa deg inn hjaa ein kjend og 
paaliteleg Mann –. Ja sjaa der kann du sjaa! Du skal aldri vera so rædd 
for aa koma til meg med sovore; du veit at eg gjerne vil ... ha deg fram, eg. Me 
skal sjaa, kva Raad der kann verta med dette, Gunnar!» – 
– 
Den Dagen var Gunnar mest glad i Far sin. 
– Mot Kvelden, i 
Skùmingi, stod han i Løo og hogg ut Høy aat Smalen; Enok gjekk og stelte 
og gav Øykine. 
Med ein Gong kom han burt aat Son sin, slog Armane ikring han og drog han inn-aat 
seg. «Eg elskar deg so, Gunnar,» kviskra han; «du 
skỳner det ikkje!» – 
Slepte so Gunnar, strauk han yvi Hovude; sukka stilt og gjekk. 
Guten stod etter som han kunde sìge i Jordi ... 
Gunnar fekk flytje til Byn. 
Enok kom nok i Tankar um at det var gali; – føye Gunnar i hans kjøtelege 
Lyst; kaste han midt uti Verdi med all Freisting og Daaring, so ung som han enno 
var; slengje han beint i Gape paa Leviatan. Men han kunde kje brjote sitt Ord. 
Gunnar vilde tru det var Rangvilje. 
Han hadde vori so snild au i denne Tidi, at det hadde vori Uraad aa gjera han 
imot. Det var nok vondt aa sjaa, at han so gjerne vilde heimanfraa; men det var 
kje annleis med Borni; dei hadde kje betre Vìt. Mor hans studde uppunder. 
Ho trudde Gunnar hadde vondt av aa gange heime no. «I mange 
Maatar», lagde ho til med eit sers Tonelag. Enok saag paa henne; – 
nei; Anna visste kje noko. Men ymist kunde det vera; slike Gutungar tenkte kje 
langt; og um den Jaala, ho Maren, kunde 
ha sett seg i Hovude aa bli 
Kone paa Haave ein Gong – – 
Enok tagna. Hugsa sin eigin Ungdom; inginting aa lite paa. Best aa faa Guten av 
Garde. 
Men daa Gunnar vel var burte, fekk Enok ei vond Rid. No hadde han endaa ein Gong 
synda med Vilje. Gunnar hadde vorti Avguden hans paanytt. 
Og i Guds Ord stod det tydeleg: «Thi synde vi med Vilje efter at have 
annammet Sandhedens Erkjendelse, da er der ikke Offer mere tilbage for 
Synden» ... 
Lars Danielsen maatte brùka all si Magt til aa faa han i Logn att. Men 
rett som det var gjekk han og sturde og stirde att, og det var like ille. 
– 
– Det sette kom; det var Gjente, og Enok saag eit vondt Teikn i det au. 
«Og so vert me so mange; kor skal der koma Mat ifraa til so mange 
Munnar?» klynka han. Anna var sjukleg og veik; Slìt for Bringa og 
vondt i Hovude; rett som det var maatte ho faa Fante-Gunhild hit til aa koppe 
seg; det au tok Enok tungsamt. «Det er eg, som hev øydelagt deg», 
sagde han. «Kona mi hev eg drepi; Son min hev eg sendt den Vonde i Vald; 
so kann me kje undrast paa, at Gud snur meg Ryggen!» 
Jensens Lesebok vart innførd, endaa han røysta imot; der og hadde 
Gud vanda hans Arbeid. Sjeldnare og sjeldnare vart det hans Meiningar som gjekk 
igjenom i Heradstyre, totte han. Og det store Verke han hadde drøymt um, dette 
med Fantane, vende seg meir og meir til Spott og Skam. Tomas bruka Huse sitt 
berre til Vinterhie; um Sùmaren flakka dei mest som fyrr; men naar dei 
var heime, var der ein Ulivna med Drykk og Slaasting og Uliklegdom, so det var 
fælt aa tenkje paa at ein hadde vori med aa draga denne Styggedomen innyvi 
Bygdi. Det var som det laag Vaabøn yvi alt han tok seg fyri. 
Med Garden gjekk det til atters Aar for Aar. Ikkje agta han alt som han skulde 
lenger, og ikkje var Gud med. Og Anna var sjukleg, so ho kunde kje heller sjaa 
etter som fyrr. Guds Straff, Guds Straff; det bar paa Kassa med deim; um nokre 
Aar var dei paa Bygdi ... 
Han kunde røda slik stundom, at ho Anna beintfram maatte skjelle paa han. Og 
stundom var det som dette hjelpte. 
– Det gjekk eit Par Aar paa denne Maaten, upp og ned, upp og ned. I lange 
tunge Bylgjedrag som Have der ute. 
Naar Enok hadde sine gode Tidir, var han modig; han braut upp Jord; bygde nytt 
Fjos; kaupte Garden hans Rasmiss Skare til Sùmarstøl; 
fann paa alt og var med paa alt; 
«yrkjesame og iduge Born vilde Gud hava;» «med Verksemd 
skulde me døyva Djevelen.» Han hadde Ridir daa han kaupte mest alt han 
saag. Istadenfor Kòla skulde dei no hava Parafinlampe; ein ny Omn kom han 
heim med ifraa Byn, ein med tri Høgdir og Dør, og med Ilegge inne; ja han kaupte 
seg Karjol, og gav seg til aa byte Øykir og Kyr; det var som han ikkje hadde 
Fred; noko maatte han staake med allstødt. 
Det var mange Auksjonar no utetter; Banken kom og tok Gardane fraa Folk; 
Lensmannen panta og selde for Skatten; sùme gjorde Auksjon sjølve og 
reiste til Amerika; – Enok var med allstad. Og kom heim att med alskyns 
Rap og Skrap, ofte den reine Hendesløysa; «hadde fengi det so 
billegt». Verst var det den Vaaren daa Møller paa Myre rauk. Daa gjekk 
Enok paa Auksjonen i tvo Dagar; kom so heimatt med ei heil Langkjerre full av 
Skrap: Kinnemaskin, Saamaskin, Hakkmaskin, alle Slag rare Greidur til eit 
«rasjonelt Hagebruk» ... Ho Anna gløymde seg og spurde: 
«nei men kva vil du no med alt dette Enok?» Han stod eit 
Bìl og stirde paa det; so skjekkte han med Munnen og smikka med Fingrane. 
«Det er Tull alt ihop, alt ihop, alt ihop!» – Ho laut 
trøyste han det beste ho kunde. 
Men naar dei vonde Tidine kom, gav han reint upp. Han var fordømd og 
fortapt og vasa um Helvite og um Fatigkassa. Alle underlege Ting fann han paa, 
og gali vart alt; den eine Dagen hadde han «kasta Gunnar ut paa Verdens 
Hav til ei Aate for Hinmannen»; den andre Dagen var det Gud som vilde 
«frelsa Gunnar fraa Far hans»; «han saag, at eg øydelagde 
han, baade til Lìkam og Sjæl; og so maatte han ta han ifraa meg.» 
Stundom var det Gunnar, som hadde vori so vìtug; «vìtug 
Kar! han saag det gjekk gali med meg, og at Gud hadde forbanna meg; best aa 
halda seg burte, so kom daa kje han paa Bygdi!» 
Eit Folkesnakk som ho Fante-Gunhild kom med ein Gong: at han Gunnar skulde vera 
komin uppi det med eit Kvinnfolk, gjorde Enok hovdalaus for ei lang Stund. 
«Vaabøni ligg yvi heile mitt Hus; Gud vil forderva og forkasta heile Ætti 
... straffa mine Misgjerningar paa Borni i tusund Led»; ofte laut ho Anna 
berre gjeva seg yvi og tegja. 
Alt tok han seg Sutir av. Ho Serina var framsloppi og vaks upp til ei ven Gjente, 
rak og lett og faktegreid; daa Enok lagde Merke til dette, tok han den Tanken at 
det maatte gange gali med Serina. Sidan fekk ho mest ikkje koma ut. Han lika kje 
ein Gong at ho gjekk til Kyrkja. 
Tønes Tualand, Skulemeistaren, hadde teki til aa vanke i Huse i 
seinare Tid; tillslutt fekk Enok Mistanke um at det var henne Serina, han gjekk 
etter. Ein Kveld kom han yvi deim attanum Løo, dei stod i slikt eit stillvori 
Drøs; daa Enok kom, vart dei so raude og rare; og strakst etter sagde Tønes 
Godnatt og gjekk. Underleg braatt og villt brast det ut av han Enok: «kva 
er det du løyp og renner etter den Husmannssonen fyri? Kva er det, han vil deg? 
He? Kva hev du i Løo med han aa gjera? He?!» Han saag so vill ut at ho 
vart rædd og rømde inn; Enok etter, mullande og fortryllt; i Kjøken tok han paa 
Anna med same Jamringi. Anna vart harm; «du kunde daa høyra deg fyre, 
fyrr du tok paa Barne med vìtlaust Snakk», meinte ho; «Gong 
paa Gong hev ho sagt til han Tønes, og i Kveld med, at det ikkje kann verta 
noko; og trur du det ikkje, so kann eg fortelja deg det alt Folk veit: at han 
Tønes er mest som ør for dette; gjeng og driv ned i Heiane um Dagen reint for 
seg sjølv; og til Serina sender han Brev med halvgalne Visur;– ja du kann 
faa sjaa sjølv!» ho gjekk aat Bui og kom att med eit Papir som ho gav han 
Enok aa lesa. Ho Serina hadde gøymt seg. 
Enok saag paa Visa; vilde Tønes gjera Narr au? Tenk han skreiv paa dette flate 
Maale. Hm! 
«Aa Vinden tyt gjenom Lufti, 
og Marki er kald og snaud. 
Gud hjelpe meg, arme Syndaren! 
– eg vilde helst eg var daud. 
«Dei balar og balar og balar 
i Strid og endelaust Kav. 
Gud berge meg, arme Syndaren! 
– eg laag no helst i mi Grav. 
«Presten han stend og preikar, 
og Skulemeistaren skriv. 
Gud trøyste meg, arme Syndaren! 
– eg slepte no helst mitt Liv. 
»Gjenta ho lær og dansar, 
og gjev seg ein Fark i Vald. 
Gud naade med, syndige Armingen! 
– best var det aa liggje kald. 
«Farvel, du staakande Verdi! 
eg trur, eg er ferdig no. 
Der ute skin Have blankt og blaatt, 
og der, paa Botnen er Ro – – –» 
Enok stakk Papire i Lomma og gjekk. Hm ... Ho Anna hadde Tillit hjaa Borni; til 
henne gjekk dei med alt; men til honom, – ingin kom til honom. Dei var 
rædde honom. Han var utanfor, han; utanfor; framand i sitt eigi Hus; – 
smikk .. smikk – – 
– Det kom ein Regnsùmar av dei verste. 
I seks Vikur rignde det mest i eit. Himilen hekk heilt ned aat Aasane med si 
svære 
Skytyngd; Jordi flaut med Vatn; det var som der ikkje skulde 
vera Skilnad lenger millom Vatne ovantil og Vatne nedantil. Skyir stengde til 
alle Kantar; Himilen drog seg ihop som ein Sekk. Men ute i den ævelege 
Regnskodda myrkna Have. 
Fæle Torevêr drog laagt yvi Lande med trafsande Regn og heite Ljon; det 
kunde vara i Dagar. Svære Flaumar førde Sand og Smaastein og Rekstr yvi alt 
laagt Lende, drog med seg Høy og skamfór Eng; Vegar vart øydelagde og 
Kloppir rìvne; Høye stod og brann upp i Saatune sine, og Slaatten stana 
all Stad. 
Stundom var det som Herren vilde forbarme seg; Soli rann um Morgonen tirande 
blank, og Himilen var rein og blaa som eit Vatn. Folk vaaga seg ut; kasta Saatur 
og breidde Høy; kunde hende det heldt upp ut til Nons um ikkje meir ... Men dei 
gamle riste paa Hovude. Soli var altfor raud, og altfor ufriskt heit; dogglaus 
Mark spaadde kje heller godt; der var lite aa vone. Og utpaa Morgonen dotta det 
seg til med Smaaskyir her og der; Skyhagar drog upp i Sudaust og Sør; Smaaskyine 
vart større og samla seg; det myrkna i Fjelli og svartna til Havs; Soli kava og 
kava, men døyvdest ned ... «Aa Gud! lat di Aasyn lysa for oss!» 
ropa Enok mot Himilen, der han endaa leita etter ein blaa Flekk. 
Men blækblaae Sky-Hav breidde seg paa alle Kantar. Soli gav upp og 
gøymde seg. Dei fysste tunge Dropane fall som vonlause Taarir. Folk kasta seg i 
Høye paa Helse og Liv, reiv det ihop i hivande Hast; halvroti, halvraatt i 
Saatur med det; yvi Hovudi paa deim ramla det laust med Smell yvi Smell, og 
Regne sturta og strøymde. Vaate som Kraakur laut dei berre sjaa aa koma i Hus, 
skifte Klæde og turke seg. 
Men Høye vart standande i sine Saatur til det var svart, og Paddur og Frosk bygde 
seg Reir der, og livde godt og fekk Sønir og Døtrar. Ein sur Snik av rotnande 
Høy breidde seg yvi Lande som ei Uhyggje; men den Engi som stod, regnde ned og 
rotna paa Stuven; Aakeren like eins. Dei gildaste Aakerflekkane laut dei slaa og 
brùka upp til Grønfor. 
Enok gjekk som innestengd millom mange Vatn, elt av ein Otte han ikkje raadde 
med. Det bar mot dei siste Tidir. Det myrkna og svartna; Lufti fyltest med Vatn 
og Eld; Himilen stengdest; Soli fekk kje gjeva sitt Skin; Heimsens Orden snudde 
seg og vildrast. Gud hadde gløymt Pakti med Noa og vilde drukne Verdi endaa ein 
Gong. Det var kje for inginting det hadde vori so mykje Havbrak i Vinter, og so 
mange rædde, rapande Stjernur. 
Han laag i svarte Nætar og skalv, naar Tora skangra yvi Mønsaasane 
og Regne fossa. Flaumen steig og steig. Snart naadde han Husmurane; so steig han 
endaa meir og reiv oss alle burt; ut i sin skavlande gule Foss, ut, ut i det 
brusande Have. 
Ei Natt skræmdest han reint. 
Det skimta og glødde upp fraa alle Himilens Hyrno med Eld; Eld som Svaavel, og 
Eld som Blod, og Eld som svingande kvite Kerubsverd; og Tora rulla og ramla som 
Domedagar. Braut ut i Brak og Skòt og mest som Skrik, himlende ville 
Angestskrik, – at no brast Kvelven! Men stundom var det som ho velte seg 
etter sjølve Jordi, i Skak og Hopp som eit rullande Fjell, eller vassande, 
svassande som gjenom vide Sjøar. Og Skimt i Skimt, Skrell i Skrell; og Regne 
sturta og trafsa med eit Brak som av Hestetraav; Lufti eit hyljande Hav av Regn. 
Himil og Jord grét seg saman i Angest yvi dei Rædslur som koma 
skulde. 
«Kors i Jesu Namn!» «Kors i Jesu Namn!» stunde Anna 
og Enok innunder Dyna si; tilslutt kom der eit Brak so Jordi sokk – 
«Herre Jesus!!» Enok skreik, famla seg upp or Sengi som etter 
Hjelp, kvit som eit Lik; det lukta Svaavel; Verdi forgjekst ... 
«Fyrstikkur er i Skaape!» ropa Anna; han fekk i Ljos; fann Johan 
Arndt; kasta seg paa sine berre Kne; 
las Bøni «mod Frygt for 
den yderste Dag»; og det ramla og rumla rundt alle Himlar som Verdi var i 
Uppløysning. 
Han dirra i Mæle; Ljose blekkte i dei brennkvasse Ljonglim. Og Enok kjende Golve 
gjeva seg under Knéi sine naar dei sværaste Slagi kom, harde og tunge som 
Sprengsmellar. 
Det gav seg noko, men kveiktest uppatt; fysst ut mot Morgonen vart det meir 
rolegt. Men endaa brumla og brulta det rundt ikring. Som eit jamt, døyvt, alltid 
paa nytt vaknande og framveltande Mummel av Guds svære Vreide. 
Daa Enok kom ut om Morgonen saag han ei fæl Syn. 
Haare reiste seg paa Hovude hans; han vart standande som naamin, miste Magti yvi 
seg sjølv: so nær hadde Gud vori oss i Natt. Fotefar etter den Herre Sebaot like 
utanfor Døri. 
Tora hadde slegi ned. Den gamle Selja stod svidd og svart med brotin Topp; 
Greinine var avrivne nedetter heile den eine Sida. 
Ødelæggelsens Vederstyggelighed, Ødelæggelsens Vederstyggelighed ... 
So hadde Ljone gjort eit Hopp fraa Trée ned i Marki; kasta ned Gjerde; 
bora Hol i Jordi; fari lenger burt og gjort eit nytt Hol; og slik burtigjenom, 
Hol etter Hol, mindre og 
mindre; Jordi upprìvi og upprota 
som av eit skræmelegt, rasande Kjempe-Villsvin. 
Han var so stygg daa han kom farande inn att, so graagrøn i Andlite og so forvend 
i Augo, at ho Anna reint skreik upp: «kva er det, Enok?!» 
– «Domen, Domen,» sagde han haast; «Domen» 
... 
Lange Tidir var lìdne, og forunderlege og syrgjefulle var Verdens 
Umvandlingar; baade Fante-Tomas og Carolus var komne paa Fantestigen att. 
Det var ei Gjente som hadde forført han Carolus. 
Ho heitte Katrine og var Dotter av Finne-Barbro. Denne Gjenta hadde Carolus raaka 
heime i Ramstadheiî; og ho hadde «forlikt» seg i han. Sidan 
hadde Kvinnfolki gjevi Guten Elskhugsdrykk, og fraa den Dagen var det ute med 
Carolus Magnus. 
Ho drog han burt fraa Arbeide alt i eitt. Oftare og oftare var han med henne paa 
Ferdine hennar. Snart viste det seg, at ho bar noko under Belte som nok var 
hans. Og Enden vart at han kom til aa fylgje henne alltid. 
Daa vart Fante-Tomas i Ulag; Carolus Magnus hadde vori hans einaste Trøyst. No 
kunde det mest vera det same med heile Vidtløftigheiti. 
Skrap gjekk det med han sjølv au. Jordstykkje sitt hadde han ikkje kunna 
brùka. Han lìvde paa Fatighjelp med Tigging innimillom og vart 
meir og meir làt. Stogo hans hadde vorti eit fast Fantebøle. Alle gamle 
Kjenningar tok inn der; og med deim fylgde Brennevin og Kort, so han Tomas hadde 
gløymt all Folkeskikk. Og Kjeringi som vart sjuk og forvend av aa liggje so jamt 
roleg, hadde slegi seg paa Flaska reint; sistpaa laut ho hava Brennevin kvar 
Dag, skulde ho vera styrande. 
Med Borni gjekk det like eins ymist. Den eldste Gjenta tenkte berre paa aa sleppe 
fram; so «vilde ho faa seg ein Unge i Tarmen» og gjeva seg paa 
Utferd. Det gjorde ho daa au, so snart ho kunde sleppe til. Slog Lag med Olaves 
Didriksen og gav seg paa Vidvanken. 
Dei tvo yngste, ho Else og han Fredrik, gjekk heime og lærde alt som gali var. 
Stal Brennevin og drakk; laag i Bakken utanfor Huse og leika Dragsmaal og 
Kjærleik og alt som til var. So at Tomas stundom flaug ut i sitt faderlege Sinne 
og slog Ungane mest ihel. Men so kom Mori etter i Fullskap og Vilske og skamslog 
han Tomas att. 
Tilslutt rann den syrgjefulle Dagen, daa 
Fante-Tomas misste Kjeringi 
si. Etter Guds djupe Raadslagningar døydde ho fraa han i Dilla ein Dag; og alt 
um dette i visse Maatar kunde vera godt, so skỳna Tomas snart, at utan 
Kjering var han skorsett. 
Og paa Resten saag han seg drìvin av den harde Skjæbnens Nødvendegheit og 
Inngrimheit til aa taka Else og Fredrik med seg og forlata Hytta si, som no stod 
der tom og kald og full av sorgsame Minne. Slog so Fylgje med Carolus, som 
rimelegt var. «Ja Verden er innful,» sa han Fante-Tomas. 
Det gjekk elles godt, so lengi ho Finne-Barbro lìvde. Ho kunde i mange 
Maatar vera som ei Kone for Tomas, ho. Og so hadde ho slikt eit flytendes 
Talent, at ho kunde føde heile Flokken. Iser forstod ho seg paa Summing. 
Naar dei var paa avbakslege Stadir inn-i Fjordane eller 
tilfjells, kunde ho stundom tena baade Mat og Skjelingar med aa lesa yvi eit 
Barn eller gjera aat for ei Ku; mang ein god Kjøtknok og mangt eit godt gamalt 
Plagg fekk ho au for aa spaa i Kort, eller naar ho viste giftegalne Gjentur dei 
Mennane dei skulde faa, og kva ho elles dreiv for Smaakunstir. Men so vilde Gud 
i sin urandsakelege Visdom, at ho au skulde døy, og etter den Dagen vart 
det svært ubeint. Ein kunde ikkje koma fram utan Kjering paa 
Fantestigen heller. 
Ho var glup ho Katrine au, Kona hans Carolus. Ho kunde sùme Kunstir etter 
Mor si som ho brùka naar Høve kunde vera; det var i det heile ei bra 
Kjering, so lengi ho ikkje var full. Men Flokken var for stor, og Tidine var 
tronge. 
Mannfolki dugde til inginting. Han Tomas var for langt uti Aari; Fingrane var kje 
so mjuke lenger, og Augo ikkje so gløgge; til Finarbeid var han inkje tess, og 
det andre gav so lite av seg. Og Carolus hadde lært reint for lite av 
Fantekunstir. Han gjorde Ferdir til einslege Bygdir stundom og heldt 
Uypbyggelsar; daa kunde han tena litegrand. Men ein vart so snart kjend. 
Fante-Tomas laut selja Plagg etter Plagg baade for seg og Borni, so han kunde faa 
til Kaffi og Tòbakk; det meste av Arbeidsvelden hans fór same 
Vegen. Snart gjekk kan rundt i Bygdine og saag verre ut enn ein Svenske. Og 
tente dei noko ein Gong, so bar det til næraste Byen med deim; og daa livde dei 
godt med Mat og Brennevin, til dess dei ikkje hadde att anna enn det dei gjekk 
og stod i. 
Dei heldt seg mest nedetter Strilelande og paa Stavangerkanten; lenger aust nytta 
det mindre med baade Uppbyggelsar og Summing. 
Og allstad minka det 
med den gamle Trui paa at Fantane kunde trolle; Folk lærde so mykje no. Daa dei 
vanka so jamt paa dei same Stadine, vart Folk leide av deim au; og der vart 
stødt mindre aa faa med Tigging. Svært ofte laut dei liggje med Natti i Løur og 
Uthus; men i kalde Tidir var det ufysi nok aa leggje seg med halvvaate Klæde i 
Høy eller Halm, og fælt vondt aa rise uppatt, naar der ikkje var so mykje som 
ein Kaffiskvett aa faa. For dei torde aldri gjera Varme upp i Løo. Og Flaska var 
tom berre dei var komne ei Dags-Gonge fraa Byn. 
Det vart ein sur Vinter med Snøslaps og vondt Føre og isande kald Vind. 
Dei drog seg seint og smaatt nedetter Strilelande med den gamle Baaten sin og 
laag ofte vêrfaste. Langt um lengi naadde dei Stavanger, og ho Katrine 
fekk selt noko Spøt. Daa hadde dei lìdi vondt so lengi at dei totte dei 
laut hava seg ei skikkeleg Uppkveikjing. Dei sumla og drakk med gamle 
Kjenningar, til dei ikkje aatte ein heil Klut paa Kroppen meir. 
So drog dei seg utyvi Nese i den isande Vinden og fraus mest ihel. Og so fæle 
saag dei ut, at Folk var helst rædde deim. Den eine Filla svimeslog den andre; 
nakne Kroppen kikka ut baade her og der; Haartufsane 
dingla um 
Hovudi paa deim og fram-yvi dei blaafrosne, svartgaarutte Andlìti; Lusi 
var nok og leid med deim, kunde ein skỳna. Katrine traakla paa seg alle 
dei Fillune ho kunde faa fat i, men kunde endaa knapt løyne alt som løynast 
skulde; Litle-Else tulla dei inn i ei gamall Mannfolkkufte med eit Tòg 
ikring Live. Med Tomas var det verst. Han gjekk og skugra i ei sundflengd 
Nattrøye som mest ikkje hekk paa 'n lenger; og Broki, som lite anna var 
enn Bot i Bot og Hol i Hol, hekk etter ein Hyssing yvi den eine Aksli. Det 
einaste paa hans Kropp som var noko-so-nær heilt var den Sydvesten han hadde paa 
Hovude; den hadde han funni paa ei Fugleskræme i ein Aaker ovanum Haugesund. 
Unge Thomassen var den som heldt mest paa Vyrdnaden sin; han hadde Hatt, og um 
Halsen eit raudrosutt Lùmmaplagg av Bomull. Rar var han aa sjaa paa no. 
Eit Hovud høgare enn Far sin, lang og smal og slengin og mjuk; gjekk med Nevane 
i Broki og hivde og duva som ei Baatmast i Sidesjø; øvst uppe paa ein lang brun 
Hals eit ørlite Hovud som ein Knapp. Andlite var rundt og flatt som ei 
Klokkeskive, smaafregnutt, vêrbarka, med ei Hud som Pergament; paa 
Kjakane og ovanum Munnen sprikte eit raudt, stridt Busteskjegg; Augo var smaae, 
myrke, snare, og Skallen 
litin, rund, rundkvelvd som paa eit Barn; 
fraa Far sin hadde han dei lause, listige Drag og den braaskiftande 
Svìpen fraa villt Løgje til heilagt, audmjukt Skalke-Aalvor; paa det eine 
Kinne var eit stort Er. 
Han gjekk i ei blaa Kufte av laust, grovt Vadmaal. Kufta var heil so nær som paa 
Olbogane, og so var det denne Flengja ho hadde fengi inni Byn no, tvers yvi 
Magen; det var Olaves Didriksen han hadde vori i Kast med. Og det var just Lage 
hans Olaves det: flengje med Kniven tvers yvi Magen, og det so nett, at det 
berre var so vidt Odden rispa Skinne. Katrine hadde traakla Flengja ihop so godt 
ho kunde med noko brun Ulltraad; men endaa hekk Kuftesnippane og dingla som dei 
vilde dette av. Mest skralt var det med Broki; den var bøtt baade i Kross og i 
Krok, og svært upptrafsa nedmed Føtane. 
Dei var i Ulag paa alle Maatar. Ungane gjekk og hosta som Sauir; Gamle-Tomas 
hadde Rygmatisma; Katrine og Carolus var «forkjølte»; Borni skreik 
for Naglabìt og Svolt; og han Litle-Tomas, som Katrine gjekk med i 
Ryggbande sitt, vilde stundom mest blaane burt for deim; dei laut ender og daa 
leggje seg ned med Ungen imillom seg og tine han upp med sin eigin Varme. Det 
saag raadlaust ut aa klara Vinteren; og ho Katrine tok til aa undrast 
paa, kva Beng'en 
ein skulde hava tvo lange 
Morsar 
gangande her etter, naar dei ikkje kunde finne paa Raad! Ho 
Else, som med sine tolv Aar var nokso rask paa Munnen alt, gnaala med paa sin 
Maate. Dei tvo Morsane skỳna godt kva Kvinnfolki meinte, og dei glytte 
til kvarandre fraa Sida med utrygge, granskande Augnekast. 
Noko med det verste var, at det var Slutt med Tòbakkje. 
Dei hadde kaupt seg ein Rull i Stavanger; men den maatte Olaves Didriksen ha 
stoli. Han Gamle-Tomas gjekk alt og togg paa Fore i Tòbakks-Lùmma 
si og banna og sturde og var reint utav Lag; hadde gløymt baade Anskuelsar og 
Aspektir. Carolus hadde sét seg Kans med aa naske til seg ein 
Tòbakksstubb einstad der dei var inne; men den gøymde han for Far sin; 
det var kje noko aa skifte paa, totte han. 
Ein Morgon var det reint ille med Gamle-Tomas. Dei hadde legi um Natti i ei 
Husmannsstogu; Mannen var kje heime, og der fanst i heile Huse ikkje Namne til 
Tòbakk. Lùmme-Fore var upp-eti, og Tomas gjekk og verkte og grein 
og var so tòbakkgalen, at han lite sansa seg. Gnaala paa Son sin: 
«du maa vel ha noko du? Du hev vel aldri-so-lite 
Lùmmerusk, um ikkje anna?» Men Carolus laag der paa Halmdotten 
sin og vreid seg og fraus: «neigu um eg hev! no banna eg!» Den 
gamle gjekk og svinsa og snusa og leitte rundt Stogo baade høgt og laagt, og ute 
i Kjøken, og allstad, um det ikkje skulde finnast nokon Ting; og so inn-til 
Sonen att, ør og galin: «F. skal partera deg, skaffar du kje Far din eit 
Skraa, din Skuntfakkar!» «Hald Kjeft no, din gamle Sattan!» 
skreik Carolus, «annars skal eg læra deg!» – Men i ei Kraa 
hadde Gamlen funni Broki til Son sin; den handfór han no gjenom alle 
Saumar; fann tilslutt, paa ein utruleg Stad, den vesle 
Tòbakksbìten som enno var att; glefste den aat Munnen med ein 
Bikkjeglefs og vilde paa Dør; Carolus forstod Fantestykkje og treiv Far sin i 
Foten; denne datt framstupes so lang som han var; so bar det til med eit Staak 
og ei Banning so det var kje for Folk aa høyre paa; «stèl du og, din 
Dævel!» – «So du vil gjøyma Tòbakke for Far din, 
ditt Svin!» – Dei laag og krabba paa Golve og saag ut som dei 
vilde rive kvarandre sund; Faren fekk Tak paa Sonen paa ein unemneleg Stad og 
klembde til, so Sonen remja; Katrine og Else lagde seg imillom med Banning og 
Skrik; Huse stod paa Ende; Husmannskjeringi kom farande inn og spurde um ho 
skulde hente Lensmannen. Dei vart daa 
tilslutt skilde paa det 
Vilkaare, at Faren skulde skifte Skraae i tvo og gjeva Son sin Helvti. 
Dei var meinte paa aa taka Vegen gjenom Fjellbygdom; i Vaadal skulde dei raake 
Olaves Didriksen og hans Flokk. 
Det var kaldt men klaart den Dagen, og etterkvart som dei rusla burtetter Vegen, 
Far og Son, i den lette, frostblaae Vinterlufti og med kvar sin Skraastubb i 
Munnen, kom dei i Godlag og Drøselag. 
Gamle-Tomas var som han skulde ha fengi ein halv Pæl, so kry og kveikt vart han 
av den vesle Tòbakksbiten. Han tala i Høgtidsmaal um Tidines 
Umstændigheitir og Livets Forargelegheit. Naar han saag att-ende paa dei fordna 
Dagar og so tenkte paa, kossleissen han no maatte valendera umkring her med 
Husstand og Famili som ein Proppenrytter, um han maatte brùka so stygt 
eit Ord, so kunde der nok koma mange Slags Betraktelsar og Fyresvìv for 
han, baade um Verdens Bestyrelse og um Menniskens Ondskap. Carolus undrast med 
seg sjølv paa kor Far hans no vilde av. «Ja den som berre visste ein 
Utveg, so skulde kje eg vera sein,» rettleidde han varleg. 
Dei glytte til kvarandre fraa Sida med eit granskande Augnekast. 
Gamle-Tomas heldt fram, og Hovude hans bøygde seg og svinga paa 
Stylken sin: 
«Eg vil ikkje rosa meg sjølv; men det kann eg segja, at eg alltid hev 
halde min Veg rein og mine Hendar frie for alt som ikkje mitt var. Eg hadde 
alltid den Aspekten for meg, at du skal ikkje gjera Herren din Gud imot, so 
lengi du 
kann 
sleppa. So at no gjeng eg her for Gud i mit ni og 
halvtredsindstjugande Aar og kann trygt mana ut kvar Mann, og det finst ikkje 
ein som kann svara meg eitt til tusund. Ikkje ein er der, som kann staa fram mot 
Tomas Fredriksen med so mykje som det som kann liggja paa den smale Enden av eit 
Spadeskaft og segja: dette hev Tomas Fredriksen teki med 
Uredelegheit!» 
Han glytte prøvande paa Son sin. Andlite hadde sitt gamle løynske Lag, og Augo 
krengde seg skrymtheilage og kvite. 
«– So at det maa eg segja,» heldt Tomas fram i sitt mjukaste 
Tonelag, «at 
um 
det skulde passera meg noko sodant no, so 
vilde eg endaa vera ein betre Mann enn baade Olaves Didriksen og vaare andre 
Bekjendterar.» 
Carolus Magnus sette i med ein høg, laus Laatt, – ein glad Laatt. So sagde 
han: «Du hev kje stort att for ditt ustraffelege Levnet, 
Far! Dei hev betre Dagar dei som er paa Pagoen, 
enn me 
hev.» 
No lo Gamle-Tomas og; – ein glad Laatt. Og dei glytte til kvarandre fraa 
Sida med Augo som forstod kvarandre. 
«Du maa kje tala so lettsindigt, Carolus,» formana den gamle; 
«det er sørgjelege og djupe Ting dette, og Herrens Raadslagningar og 
ubegripelege for oss. Men elles er det kje sagt det vart Pagoen,» lagde 
han til i Kvardagstone. 
«Det er det same,» sagde Carolus fast. «Naar Arbeidsmannen 
ikkje fær den halve Skjelingen han treng um han skal lìva, so lyt han 
berga seg som han kann.» 
«Hæ-hæ, din Skøyar,» lo Fante-Tomas; «hugsar du 
det?» 
«Eg hev tenkt mykje paa det, maa du tru. Og eit av tvo. Anten gjeng det 
godt; og so er det so mykje betre. Eller au vert me fakka og førde paa Straff; 
men daa fær me det au betre enn me no hev det. Eg vil segja deg beint ut, Far: 
eg kann kje gaa lenger og sjaa paa at ho Katrine skal ha det soleis; og det 
verste er, at ho snart skal ha smaatt att.» 
Han var aalvorsam. 
Um ei Stund sat Tomas og Carolus og Katrine saman paa Vegkanten og heldt Husraad; 
og der vart daa heile Saki avtala og avgjord. Det maatte bli ei 
Raad no; og den einaste Raadi var 
Spaneba 
. 
Og det vart Glede i Flokken, og Godlag og Blidlaat; Katrine klappa med kjælne 
Augo Carolus paa Kinne og sagde: «du er Rakloen 
min alltid, 
du!» – Det var som dei endeleg saag Land. «No ikke noget 
Kryberi!» knota Carolus; «berre gaa paa med mandelegt Mod; 
Gjerningen er beslutta!» – 
– Ut paa Ettermiddagen skildest Katrine fraa Mennane med alle gode Ynskje; 
ho og Borni skulde taka Vegen gjenom Fjellbygdine. Tomas og Carolus tok 
Flatlande fat; dei vilde innum paa Haave. Der var han Carolus so godt kjend. 
Lufti var klaar med linn Frost. Store graae, rolege Skyir laag upp yvi Himilen 
fraa Vest og Sør; Soli var so vidt nede. 
Det saag ut til aa bli passeleg myrkt. Snøen var for det meste avgjengin, so dei 
kunde koma fram allstad. «No kann me segja som ho Finne-Babro sae: 
«Fandens Hjelp er tryggare enn Guds Hjelp!» – lo Carolus 
Magnus. 
Dei sprang meir enn dei gjekk; det galdt aa koma fort fram, og det galdt aa halde 
Varmen i seg. So lengi det var ljost av Dagen, 
heldt dei seg paa 
Avvegar og Markvegar. Mest ikkje eit Ord vart sagt. Det var ikkje Tid til Drøsur 
no; og det galdt aa spara paa Krafti det ein kunde. 
Tvo Gongir kvilte dei; millom elleve og tolv um Natti var dei framme. 
Der var ingin Hund paa Haave, og alt var trygt. Attmed Kjerrehusmuren fann 
Carolus Stigen; den sette dei upp til Buakammersglase. Carolus drog Skorne av 
seg og gjekk upp. Tok ut det eine Vindauga; lydde ei Stund; gjorde Teikn til Far 
sin at alt var stilt, og kraup inn. 
Døri millom Kammerse og Bui stod uppe. Han stana og lydde etter, um det skulde 
liggje nokon i Buasengi. Nei. Rolegt allstad. Inn bar det. 
Hjarta hans banka litegrand; elles var han med godt Mod. Snarare glad. Kjende seg 
Eigar av alt som her var; um Natti var det Fanten som var Herre. Hadde han 
Tjuroen? 
Javel. Stilt og smaatt stìga han seg fram, eit halvt Fet 
um Senn, med den eine Handi framfyri seg, um der skulde vera eitkvart i Vegen; 
snart stod han ved Skatole hennar Anna. 
– Læst? Nei. Alt uppe. Snilde Folk her i Huse. Leit paa Gud meir enn paa 
eit Laas. Dei skulde berre vìta, kva for Gjestir 
dei no 
hadde! Ned or Skjenken fann han med stille, vare Tak Sylvskeiîne, ei 
etter ei; der var fem store og tri Theskeiîr. So tok han upp 
Skatolklaffen; fann fram til det vesle Rome inst inne, der ho Anna hadde 
Sylvstasen sin; underleg nok var det Rome læst. Men det gjorde kje noko. 
Han hugsa den Laasgreida; so mang ein Gong hadde Gunnar og han i gamle Dagar 
leika seg her. Og av Olaves Didriksen hadde han sidan fengi Rettleiding i den 
Kunsten aa «brekke» eit Laas. Han prikka med Tolekniven litegrand; 
knikk, knakk! Der gjekk det. «Det er nok som han Olaves segjer: eg hev 
Sjenie», mylte han for seg sjølv. 
Han tok alt han fann, eit Hodevandshus av Sylv; ein stor gamall Sylvarmring; ein 
Gullring med ein Stein i; ein stor Spiralring av Gull; ei svær gamalldags 
Sylvkjede; han kjende det att alt og var mest kløkt; aa dé kjære Barndoms 
Dagar! Tulla so det han hadde funni inn i Halsduken sin og stakk dei i 
Kuftelùmma. Paa Buaveggen ved Kammersdøri hekk det Klædningar; han gjorde 
nokre Tak der upp og tok med seg det han kunde bera. 
Og so ut. Kasta Klædi ned til Far sin; sette Glase inn att; kraup ned; fekk 
Skorne paa seg; so sette dei Stigen burt og gjekk. 
Carolus kunde mest ikkje styre seg. Han 
var so glad; hoppa, dansa, 
lo, stupa Kraake, knipte Far sin i Bakenden; han hadde gjort Meistarstykkje 
sitt! Gamlen talde for 'n. Men det nytta kje stort; so sette han til 
Sprangs. Daa dei var komne langt nok burt fraa Husi, skifte dei Klæde. 
Carolus var som galin heile Tidi. Slengde paa Skjemt Far sin i Marki; lo, hoppa, 
bar seg; spela Lensmannen, som kom og vilde setja deim; tok so denne uppdikta 
Lensmannen og skamslog han: 
«Ja dero 
skal le 
Isingar 
gule 
og blaa, 
naar Tjuroen 
og Tjaknia 
byrjar aa gaa» ... 
Gamlen banna og gav vondt, men maatte til Slutt berre gjeva seg i Vegen. Det bar 
uppetter. 
Snart var dei ved Brekkestampa. Her kunde ein gange «inn og kjøpa Ty til 
nye Klæde!» «Er ein fysst ute so skal ein ta for seg!» 
Carolus tok ut Glase og smaug inn, ledug som ein Orm. «Ha, ha! 
Moskroen 
søv, og Buroen 
søv, og Hundane søv; 
Romanisælen 
er Herre paa Tufti.» Han rette ut 
gjenom Vindaugsgluggen Vev etter Vev; daa 
han kom med den fjorde 
meinte Tomas det kunde vera nok; dei vann kje meir, sagde han. Men Carolus dreiv 
paa. Han lo som ein Fossekall der inne i det myrke Stampehuse: «er ein 
fysst ute so skal ein ta for seg!» – Endeleg kom han ut. 
«Du er pinende galin, Gut; kva skal me med meir enn me kann bera?» 
– «Aat Aai med det!» lo Carolus. Og ut hivde han Vev etter 
Vev; «Hurra for Buroen! Hurra for Moskroen!» «Ja galin er 
du, og paa Tukthuse kjem du», jamra Faren. Tok sine Vevir og rusla, arg 
og harm. 
Det bar burtyvi ei Klopp, som var lagd yvi den Renna der Stemmevatne gjekk; 
Carolus etter. Han var so underleg i Lag i Kveld, so fordansande kaat: skuva Far 
sin ned av Kloppi og ut i Bekken med Vevir og alt; «haa, haa, haa, 
haa!» Gamlen pusta og fræste, sputta og banna, sanka Vevine og seg sjølv 
upp av Vatne og vassa i Veg; «slipe meg, skal du kje faa det att ein 
Gong, din Utangje du er!» Carolus lo so han stod tvikrokut. 
Endeleg tok han si eigi Byrd og labba etter, sullande og fornøgd. Det var Synd 
for han Far, dette; men – haa, haa, haa, haa! – 
«Aa kjæra mine Tjavoar, 
aa kjærar inte saa! 
Aa kjæra mine Tjavoar, 
aa kjærar inte saa! 
For elles kann I ava 
paa Pagoen 
i alle eders Aar.» 
Gamlen rusla fyri og skugra og skalv. Og banna av Hjarta denne Helvites 
Guteslarken, som vilde ha Helsa av han. Snart kjende han at Klædi hans stivna 
paa Kroppen; det var Frosten som tok til aa kvessast no. Vevine paa Aksli hans 
vart til Is, og det fraus Joklar paa Stakkane hennar Anna Haave som han gjekk 
med paa Armen. Det klirra og klingra for kvart Stìg han steig, og knaka 
og gav seg i den stivfrosne Broki. 
Daa smelte Carolus i aa læ paa nytt Lag. Og Tomas lo med, so harm han var; 
«hæ, hæ», skok han seg, «Dyden er skrøpeleg, sa Fanden; 
dansa i Glasbukser!» – 
– Det vart ei hard Gonge gjenom graae Heiar og nakne Fjelldalar paa smal 
Kost og i veksande Snø, til dess dei um halvanna Jamndøger raaka Folke sitt i 
Vaadal, mest halvdaude. 
Der skifte dei Spane 
imillom seg og skildest. Det som 
var av Sylv og Gull tok Olaves Didriksen og sette beinast til Byn med; han 
kjende ein Mann der som kaupte slikt; Tridjeparten av Pengane skulde han hava 
for Brye og Faaren. Han sagde Carolus kva ein skulde gjera, naar ein vart fakka: 
negte plent, so lengi 
Spane ikkje var funni, «og sidan vrida 
seg fraa det.» 
Tomas tok Borni og drog austyvi; Carolus og Katrine gav seg paa Veg nordyvi att. 
«Og so fær me hoppas det beste, Baani mine!» – 
Fysste Natti laag Carolus og Katrine paa ein Fjellgard nordanum Vaadalsbygdi. 
Morgonen etter, daa dei skulde i Vegen att, kjem Sonen i Huse stupande inn 
–: «tvo Lensmennar med tolv Mann stend utanfyri og vil snakka med 
Fanten! dei hev Børsur!» 
Carolus og Katrine skifte Lìtir og saag paa kvarandre. 
«Stillingen er klar», knota Carolus. 
«Dei er der alt», svara Katrine paa Fantemaal. «Kann du 
sleppa ifraa dei, trur du?» 
«Det vil vera meg ei smal Sak, Tjeia 
mi!» 
«Og vert du fakka, so nektar du.» 
«Det nyttar Fa'n aa nekta; disse Klædi me gjeng i ...» 
«Til Helvites. Sjaa og kom deg avstad!» 
Carolus snudde seg til Kona i Huse, som stod der so kvit som Krit og berre skalv: 
«Gakk ut, mi snilde Kona, og seg til Lensmannen, at det, han leitar 
etter, stend innanfor Gangdøri. Og so skal du segja at Kona mi her, ho er 
utanfor alt; ho veit inginting. Gløym ikkje det, snilde Kona mi!» 
Kona drog seg ut. 
Carolus spende Knivbelte um seg og gjekk etter. Daa han kom ut i den ytre Døri, 
bad Lensmannen han stana der; men Carolus heldt fram. Bøndane kom og vilde taka 
paa han; i det same gjorde han eit Byks og drog Tòlekniven. «Er 
det nokon som hev Hug, so kom!» 
Dei kvakk og stogga. 
I same Rappe sette Carolus paa Sprang burtetter mot Fjell-Urdi vest av Garden; 
daa Bøndane kom til seg att, var han eit heilt Steinkast burte. Dei etter; men 
det nytta kje stort; Bøndane var tunge og Fanten lett; snart sat han gøymd uppi 
ei Holu i Bergurdi mest beint uppyvi Hovude paa Bøndane. 
Der stod daa dei i Snøen og glodde med sine Børsur og gamle rustne Sablar og 
visste kje kva dei skulde finne paa. 
Fleire og fleire Bøndar kom til; mest alle hadde Vaapen. Um ei Stund var Flokken 
so stor, at dei kunde slaa Manngard um Urdi og stengje Fanten inne. Carolus 
skỳna dette. Og han saag, at daa vilde han vera lurd; for koma til Fjells 
paa denne Leidi var raadlaust. 
Sùmt av det dei sagde kunde han høyre i den stille, frostklaare Morgonen. 
«Dei hev vel fast Tak paa Kjeringi?» var det ein, som sagde. 
«Ja», svara det; «ho gjorde no baade ylte og 
beit; men no sìt ho der og fliper.» – «Stakkars 
Katrinemor.» 
Det var nok det beste aa gjeva seg likevel. Drog dei av med Katrine, so vilde han 
helst vera med; ein greidde seg betre tvo enn ein i slike Tilfelle. 
Mildare Straff vart det au, naar ein trast gav seg yvi. Han kraup fram or Gøymsle 
sitt og ned til Lensmannen. Sette upp sitt audmjuke Andlit og sagde, at han 
vilde kje skiljast fraa Kona si. «De tarv kje brùka Magt. Eg skal 
fylgja godviljugt.» 
Glad var Lensmannen. 
Og Fanten og han fylgdest til Gards, Side um Side. Etter fylgde Bondeflokken med 
Børsur og Sablar som ei Ærevakt. – 
– Um Kvelden sat Carolus og Katrine i Lensmannsarresten. 
Dei sat i kvar sitt Kòt under full Vakt. Dei kunde kje so mykje som banke 
i Veggen til kvarandre. 
Carolus vart so underleg sorgmild. Mangt og mykje hadde han aa tenkje paa no. Du 
Verdi; her sat han fanga og sett og var Tjuv; aldri hadde han daa tenkt, at 
slikt skulde hende. 
Og so var det han Far, Stakkar. Gud veit kvar han vanka no. Kannhende var han og 
fakka. Gud hjelpe oss alle; det var vondt for 
ein Son aa tenkje 
paa, at Far hans skulde koma uppi slikt paa sine gamle Dagar. 
Men det fekk no vera med alt som det kunde; verst var det aa tenkje paa 
Katrine. 
Han skulde visst gjera det han kunde til aa faa henne fri. Og kor som gjekk, so 
vart det no for henne ikkje meir enn litt Vatn og Brød for Hæling. Men anten det 
gjekk so eller so, – skiljast laut dei. 
Han kunde visst faa baade eit og tvo Aar. Og kor tok han Katrine att, naar han 
ein Gong kom ut fraa den Sorgens Bolig? 
Ho var eit bra Kvinnfolk; det var ikkje det. Men det vart ikkje greidt for henne 
aa vanke aaleine ikring i so laake Tidir; og ikkje hadde han Vigjing paa henne 
heller. Han visste nok den, som vilde vera etter henne med Forførels baade paa 
den eine og den andre Maaten; og me visste kor veike me alle var, men mest 
Kvinnfolki. 
Han tenkte og tenkte, og Hjarta hans vart tungt og mjukt. Utan Katrine kunde han 
kje greide seg; det skỳna han no betre enn nokon Gong. Ho var nok eit 
grand leid naar ho var full; men elles var ho den beste han visste. 
Han maatte faa sagt henne sine Tankar og si Sorg. Og daa der inga onnor Raad var 
no til aa koma i Ramport med henne, so fekk han freiste aa syngje. 
Han sette i med høgt Maal, so Vaktmennane kvakk. Det gjekk paa den 
gamle Tater-Stevtonen, – ein underleg Lund, vedkjømeleg og einslungin som 
Vinden, naar han tutar i ein Skorstein. 
«Aa heia 
meg, du Tjeia 
mi, 
haa miro 
sangrar 
deg! 
Aa heia meg, du Tjeia mi, 
haa miro sangrar deg! 
Aa miro asjar 
raavefull 
– 
sa heiar du det, haa eg sangrar!» 
Um ei Stund svara det fraa Siderome; det var ho Katrine, som song: 
«Aa asja inkje raavefull, 
min Raklo, 
for meg! 
Aa asja inkje raavefull, 
min Raklo, for meg! 
For miro kammar latjot 
– 
aa heiar du det, haa eg sangrar!» 
So sa han henne si Sorg: 
«Aa heia meg, du Tjeia mi, 
haa miro sangrar deg! 
Aa heia meg, du Tjeia mi, 
haa miro sangrar deg! 
Du ler 
deg vel ein Mors 
igjen, 
mens miro asjar kei 
– 
kann eg pattja!» 
Det svara fraa Siderome med mjukt Maal: 
«Aa dero 
maa kje pattja, 
at miro fakkar 
so! 
Aa dero maa kje pattja, 
at miro fakkar so! 
For miro kammar Latjoheit 
– 
aa heiar du det, haa eg sangrar!» 
– Dei song endaa ei Stund til kvarandre um Kjærleik og Truskap og 
Tòlmod i gode og vonde Dagar; men so kom Lensmannen og sagde dei maatte 
forhalde seg rolege. 
Vaabøni, Vaabøni ... 
Slag i Slag, Slag i Slag. Lém etter Lém; Bein etter Bein; han 
skulde lìva og sjaa sin eigin Undergang Stykke for Stykke og Stìg 
for Stìg; og naar han hadde lìdi alt som lidast kunde, vilde Gud 
setja 'n Foten paa Nakken og traa 'n sund som ein Orm; og so til 
Helvite og lide Resten. 
Skræmeleg, skræmeleg var Guds Visdom; rettvis og usvikeleg var den Herre Sebaot! 
Han slog der det sveid, han; slog, der det sveid ... Fysst den gjævaste Avguden: 
Gunnar; so «Lukketrée» som folna fraa Rot til Topp; so 
Ervesylve, hans Skatt og løynlege Liggjandefe; hah! og han, som hadde læst 
Skatolskuffa. «No skal du sjaa, kva eg bryr meg um Laasi dine, og kva 
Avgudane dine er tess!» Herren lo aat han, og den som er i det høge 
spotta han; smikk ... smikk ... 
Alt saag Enok no; so Helvites, Helvites klaart. Han hadde elska 
Verdi; elska og dyrka Verdi; all Tid, all Tid. Gud hadde sagt: du skal selja alt 
ditt og gjeva det til dei fatige; men Enok hadde meint Nei. Vandare 
i kva Gud sagde; Enok hadde meint sitt, han. 
Forherda seg hadde han; forherda seg som Farao. Snakka seg i Logn 
med 
Prestetøv; kjent Anden vitne i Hjarta sitt, men gjort seg tjukkøyrd og dauv; 
synda med Vilje, synda med Vilje; «Synden til Døden» heitte det i 
Guds Ord ... Hah! – prøvt aa kaupe seg fri med Smaa-Offer, med 
«Jesusborn» og Tattl og Tøv; ei Skjeppe Mjøl her og der, som han 
tok seg godtgjord for i Arbeid; æh! Enok grein med Andlìte og saag ut som 
daaresjuk. 
No kom Gud Herren og lo aat han: «det du neita meg godviljugt, det tek eg 
no med Magt! Eg var hungrig og du gav meg kje Mat; eg var tysst og du gav meg 
kje Drykk; gakk burt, du bann-støytte, i den evige Ild, som er beredt Djevelen 
og hans Englar!» 
Enok fekk ei fæl Tid. Domen var fallin. Orde hadde inga Trøyst for han lenger, 
berre Dom. «Thi synde vi med Vilje efterat have annammet Sandhedens 
Erkjendelse, da er der ikke Offer for Synden ... Thi det er umuligt, at de, som 
engang har smagt den himmelske 
Gave –;» umuligt, 
umuligt; «de skulle kastes i Ildsøen, som brænder med Ild og Svovl; og de 
skulle tygge deres Tunger av Pine; og deres Pines Røg opstiger i al 
Evighed»; i al Evighed, i al Evighed, i al E–vighed ... 
Det folna gjenom han. Han valna i Fingrane og visna i Knéi; og det gjekk 
som Svimringar gjenom Hovude hans. 
For seint, for seint; no var det for seint. So lengi hadde han forherda seg, at 
no forherda Gud han. Han prøvde seg sjølv: han 
vilde 
kje gjera Guds 
Vilje lenger. Kunde kje vilja; vilde ikkje. Um det kom ein Engel fraa Himilen og 
sagde: «sælg alt dit Gods og gjev det til dei fattige,» – 
han vilde kje; vilde ikkje; kunde kje vilja, kunde kje vilja ... «Og Gud 
forhærdede Faraos Hjerte;» smikk ... smikk ... 
Og tenk; denne brennande, svidande Spott, at det just skulde vera hans eige 
«Jesusbarn»; og Tomas –; æh! Naar Gud spotta so hadde det 
Klem. Og ingin Naade, inga Letting; dei andre fekk att det som stoli var; men 
Sylvstasen hans Enok, den var burte og vart burte. 
– Fraa Carolus kom det eit langt Brev fullt av Anger og gudelege 
Talemaatar; Enok kunde kje lesa det. Det var so ulidande. Han hoppa yvi til 
Slutten; der stod: «Men eg kann aldri fulltakka» o. s. fr.; 
«han Far og eg hev for vaar store Angers og ærlege Tilstandings 
Skuld fengi Tukthuse umbytt med Botsfengsel; og det lovar eg høgt 
og dyrt baade for Gud og Dykk, at naar eg kjem ut derifraa, so skal eit nytt Liv 
byrja ...» «Skit!» sagde Enok; «Skit» ... 
Fredlaus hasta han fraa Stad til Stad, utan Bidlund 
til aa arbeide, utan Ro til aa kvile. 
Att og fram, att og fram; best som han var i Kjeldaren høyrde dei han paa Lofte, 
og best som han gjekk i Dørom og sveiv, var han inginstad aa finne. Han gløymde 
kva han gjekk etter og kvar han vilde av; tok i eit Arbeid og lagde det fraa seg 
att; alting var gagnlaust og vonlaust. Han rømde og rømde i Uro so Sveiten stod 
i Kalddropar um Augo hans; ofte gløymde han seg burt; seig av i Tankar; vart 
standande som trollbundin midt paa ein Veg, midt i ei Tropp; smikka, smikka; 
mumla Ord utan Meining, fælslege Ting; skvatt so i Veg att som skræmd; i Veg, i 
Veg utan Maal eller Méd, utan Rast eller Ro; ei Uhyggje for heile 
Huse. 
Stundom hadde han kje Fred til aa sitja til Bords dessmeir. Slengde seg ned; 
lét eit Barn lesa Bøni; reiv i seg nokre Bìtar og flaug; det var 
eit Under kva han livde av slike Dagar. «Eg tore kje eta», egste 
han; «Maten er forbanna; forbanna» ... 
Han fann fram sine gamle Skinnklæde og spjaaka seg til att med deim; 
slik ein Helvites Brand og vanheilag Kropp skulde kje sjaa ut likare. «Du 
kunde daa klæ deg som Folk!» skjende Anna; han svara med eit braadt villt 
Maal, ho ikkje kjende: «eg vert kje venare, naar eg kjem paa 
Legd!» Dei verste Paafynster i Matvegen kom upp att, men villare og utan 
Samanheng: «rid den Vonde deg? kjem du med Smør? Takka til, so lengje me 
hev turre Brøe!» 
Bøni las han Morgon og Kveld, men paa ein Maate so det vart reint stygt stundom. 
Alt vént og trøystefullt sprang han yvi eller rengde um; det var som det 
ikkje skulde gjelde for honom. Men kom det noko fælt, um Synd og Fordøming og 
Daude og Straff, daa sette han i so høgt og villt, og med slik ei tydeleg 
Tilmaating aat seg sjølv, at ein kunde skræmast. 
Han hadde det so vondt, so vondt. Den gamle Otten for Bringa var komin att, men 
verre; kaldare, djupare, lenger inn; laag og tyngde som ein Daudkalde. Det var 
den, som ikkje gav han Fred; og so Tankane, alle desse ville, rædde Tankane, som 
gnog og gnog ustanseleg. Fæle Tankar, fulle av Gudsspott; skræmeleg Gudsspott, 
so han rømde for seg sjølv; Ljone maatte slaa ned; Jordi maatte opne seg ... 
Naar han endaa hadde kunne sova! Men han torde ikkje. Angesten vart 
so vid, so vakin –; det vakna og vakte rundt ikring han med dimm, 
stirande Rædsle og store, skræmde Augo; i det same han skulde sovne skvatt han 
høgt upp; fann seg att i den tunge Sengi sveitt og skjelvande. 
Sjeldan fekk han Svevn fyrr utpaa Morgonstundi; men daa tok Draumane han. Han 
hekk og svimra paa Toppen av Kyrkjetaarn; laag og krabba paa høge bratte Hustak 
utan Fotfeste; maatte glide, glide ... men gleid ikkje; eller han sat og køyrde 
nedyvi svære Brekkur som vart brattare og brattare, brattare og brattare; 
tilslutt var det nakne Bergstupe djupt ned, djupt ned ... men ned skulde han. 
Eller han hadde gjort noko vondt; hadde drepi; gjekk no og rømde for Lensmannen; 
stundom var han dømd og skulde rettast; heile Draumen gjekk ut paa at han skulde 
rettast; men so kom det noko i Vegen; alltid noko i Vegen; han stod under 
Galgen; stod og saag paa Bile og Blokk; men det drog ut, drog ut, vart ei 
einaste lang Daudrædsle. Ein Gong drøymde han at han var ned-i ein vid stor 
Kjeldar; og den Kjeldaren var Helvite. Der stod han og slagta Sauir; slog og 
stakk, Sau etter Sau; men ei Rædsle var yvi han, liksom det var noko fælslegt, 
det han gjorde. Daa han skulde sjaa seg til, var 
det kje Sauir han 
hadde slagta, men sine eigne Born. Kropp ved Kropp laag dei burtetter Golve; 
lengst burte ho Anna med den minste ved Bryste; Gunnar lyfte sin stive Arm, som 
var flaadd ... Han jamra seg i Svevnen so ho Anna laut vekkje 'n. 
Presten var der ein Gong, men kom ingin Veg. «Thi det er umuligt; umuligt 
–!» Anna freista den Raadi som hadde hjelpt so godt ein Gong fyrr: 
sende Bod etter Lars Danielsen. Men denne Gongen nytta det mindre. Lars sat og 
arbeidde med Enok ein heil Ettermiddag, men kom ingin Veg. Lagde seg paa Kne og 
bad for han; men «der er en Synd til Døden», sagde Enok, 
«og for den skulle I ikke bede.» «Det er ei Djevelens 
Innbilning, Enok! du maa daa forstaa, at det er ei Djevelens Innbilning, som han 
vil fanga deg i!» – «Thi det er umuligt –; thi synde 
vi med Vilje efterat have annammet Sandhedens Erkjendelse, da er der ikke Offer 
for Synden; der er kje Offer, Lars!!» Enok skreik. Lars gav seg ikkje; 
han kom med alle dei sterke Ord um Soning og Naade som fanst i Bibel og 
Salmebok; – Anna sat ut i Kammerse med Døri paa Glytt, og det var so vent 
at ho grét; men Enok forherda seg. «Ein lydende Malm og en 
klingende Bjelde ... er det for meg no», sagde han. «Det gjeng 
inni det eine Øyra og ut or det andre; det er 
kje til meg.» 
– «Det er Djevelen, Enok», bad Lars, han vart sjølv rædd. 
«Du 
vil 
daa kje høyra meir paa Djevelen enn paa din eigin 
Frelsar?» – «Det er kje til meg; det er kje til 
meg.» – «Men du hev daa Lengsla? Du vil daa gjerne ha det 
godt med Frelsaren din?» – – «Eg vilde nok gjerne 
... ha det godt.» «– med Frelsaren din ja; ja ser du det! 
Du 
maa 
kje gje deg yvi Enok; du maa kje gje deg yvi; Trui er i den 
Lengsla, og Gud vil kje slukke den rygende Hør; det veit du!» 
Han tok Johan Arndt og las høgt for Enok um «de høie aandelige 
Fristelser». 
«Først skal man vide, at Sjælens Bedrøvelse kommer fra Gud; thi 1 Sam. 2, 
6 staar der: Herren er den, som døder og gjør levende, som nedfører til Helvede 
og fører op igjen. Dette Helvede, hvorudi Gud fører et Menneske, er fornemmelig 
den aandelige Bedrøvelse og Sjælens Trøstesløshed. – I saadan Nød bliver 
et Menneske saa dybt nedstyrtet i Vantro, at det ikke kan blive sin Tro var; al 
Troens Kraft sammendrages da ligesom i en Prik og i et usigeligt Suk, hvori dog 
Troen selv uvidende er skjult og forborgen. – Og omendskjønt et Menneske 
i slig Angest, Pinsel, Marter og Forskrækkelse ofte er utaalmodigt, ja vel taler 
eller tænker det, som er for Gud bespotteligt og uværdigt, saa tilregner Gud det 
dog ikke; 
thi det sker imod ens Vilje og er den høieste Prøve, 
hvorved Gud renser og lutrer os ...» 
«Ja desse Ordi hev vori meg til Hjelp so mang ein Gong i dei siste 
Aari», braut Enok av; «men no er det berre Snakk. Kling og Klang 
og ei lydende Bjelde.» 
Lars tigga og bad han, at han ikkje maatte gjeva upp; tigga og bad til han fekk 
Graat i Augo. Og han ropa til Gud for denne haardt prøvede Broder so ho Anna der 
ute grét høgt. Reiste seg sistpaa og sagde Velsignelsen yvi han Enok. 
«Herren velsigne og bevare dig. Herren lade lyse sit Ansigt over dig, og 
være dig naadig! Herren løfte sit Aasyn over dig og give dig Fred!» 
Tomt og tankelaust, berre liksom til aa bli ferdig, lova Enok aa «bia 
etter Herren» endaa ei Tid; og med dette laut Lars gange. – 
– Endaa ein Gong kom Vaaren. Ein sur, blaasande, seig Vaar, som aldri 
vilde bli Sùmar. Nordvesten taut Dag og Natt; det fraus um Pintsenatti og 
snødde Jonsokkveld; skulde Ljose ikkje vinne paa Myrkre denne Gongen? 
Enok gjekk og tutla og vavra og var mest som burte. Underleg haalaus 
og viljelaus vart han; det var Dagar, daa ho Anna laut segja 
han fyri kva han skulde gjera, mest som han 
skulde vera eit Barn. 
Jamt gnaala han um at han vilde døy. Det same kven som tok han, berre han slapp 
burt. «So kom han Gunnar heim, og so fekk dé det godt 
alle.» Ein vart baade leid og yvigjevin. 
«Hev du aldri tenkt paa aa snakka med Dokteren?» spurde Anna ein 
Dag; han gjekk og tumla og flakka og var so reint forkomin. 
Han stod med Ryggen til henne og smikka med Fingrane. «Dokteren?» 
braut det laust; «kva er det for noko Djevlesnakk?» 
«Ja eg for min Part trur no det at du er sjuk. Kunde du faa ei Raad, so du 
fekk sova betre –» 
«Sova? Eg tor ikkje sova. Eg tykkjer endaa eg kann klara Djevelen paa ein 
Maate, naar eg er vakin.» 
«Men du kann daa skỳna at det gjeng gale med deg, naar du ikkje fær 
sova!» 
Han snudde seg til henne. Andlìte var tilgrott med Skjeggestubb og stivt 
og forvrengt; Augo steig kvite og harde ut av sine Hol; ingin skulde tru, at 
dette var han Enok Haave. 
«Bitterdø!» braadde han i; det var som han hadde fengi ein Tanke; 
«veit du ein Dokter som ikkje trur paa Gud?» 
Ho bleikna burt, der ho stod; no kom det, no kom det; – «kva segjer 
du?!» 
Han stilna av att og vart modlaus. «Fanst 
det berre eit 
Menneskje paa Jordi ... som kunde faa meg til aa tru at der ikkje er nokon 
Gud.» 
«Du skulde skjemmast, Enok!» 
«Den som var Fant. Fantane hev det godt; dei trur kje paa nokon Ting. 
Berre einkvan kunde ta Gud ifraa meg.» 
Han braasnudde og rømde; stana att –: 
«Tru det kunde hjelpa um eg gav meg til aa drikka?» 
Ho gjekk ifraa han. So fortryllt hadde ho kje set han fyrr. 
Han flakka av Stad att. 
Straalande fin Sundagsmorgon. 
Soli tek til aa spela seg paa Veggen uppmed Bokhylla. Den glade kvite Solflekken 
dansar att og fram. 
Ute blæs ein lett, svævande Sùmarvind. I den voggar Tréi der ute 
sitt unge Lauv og den bannstøytte Selja dei Greinine, som enno lìver. 
Lerke og Stare og annan Smaafugl kvitrar og kved, so glade at det er som dei 
smaae Bringune kunde sprengjast av Morgonjubel. Kvitt, kvitt; kvitt! titt, titt, 
titt, ti–it! ti–it! tirli-tirli-tirli-ti! 
Inne sìt dei ved Borde og fær seg Mat. Enok riv i seg ein Bìte so 
daa og daa; gløymer seg av; sit og stirer og glor med svevnstive Augo. 
Hev kje Hug paa Mat. Likar kje Mat. Kva skal han føde paa denne Kroppen etter? 
Den som var stød nok ... kunde berre svelte seg ihel. 
Ikkje vanvyrde Guds Gaavur; – han gjev Fenden i Guds Gaavur. Det gjorde 
godt. Slik ein heit, djevelsk Tanke: eg gjev Fenden i Guds Gaavur ... aah; det 
gjorde rivande godt. 
Noko anna au kvìknar derinne; noko endaa heitare, endaa meir djevelsk; han 
vilde gjerne tenkje det; brenn av Hug til aa tenkje det; høgt; høgt; beint upp i 
Augo paa Han –; segja det, skrike det; men han torer ikkje. Ljone kunde 
slaa ned. Han ser berre Tanken langt burte; det er ein framand Tanke; ein Tanke 
som gjeng laus; ei Geit, ein Tankebukk, ein Bukketanke; ein Sattan av ein Tanke 
som gjeng og hoppar og lær og sparkar mot Himilen og gjer Faktir ... 
Enok reiser seg fraa Borde so braadt at alle kvekk. Gjeng fram aat Spegilen og 
speglar seg. Skjekkjer og grin. Jau; det er Fenden. Det er Fenden. Ingin annan 
er det som stirer ut or desse Augo, og geiper og rengjer i desse fælslege 
Andlìtsdrag. Smikk ... smikk; han hastar ut. Dei høyrer han gjeng aat 
Bui. Tru han skal aat Skatole att, og staa der og stire og mulle yvi den tome 
Sylvskuffa? 
Men Enok gjeng aat Bua-Spegilen. Han 
grin til seg sjølv. 
«Dette var det, ho saag! Dette var det, ho saag! Den gamle Legdehurpa 
hadde nok kje venta aa sjaa Fenden i Augo hans Enok Haave.» 
Forgjord! – forgjord er det han er. Djevlesett som dei galne i Evangelie. 
«Kom Jesus, so vilde eg au rasa og banne og segja gakk din Veg. Jesus? 
– Same Slage. Var det sant Helvti av det som stend, so kunde han ha 
frelst meg au, daa eg bad han um det. Dei lovar stort, men held ein L–. 
Ja sjaa der! sjaa der! er det kje Dævelen? er det kje Dævelen?» 
Han gjeng nokre Stig; vert standande midt paa Golve. Smikkar, mullar; smikkar, 
mullar ... 
Kvitt-kvitt-kvi–itt! titt-titt-ti–itt! Tirli-tirli-tirli-tih! 
«Minst fyri for Fuglane; dei hev inga Sjæl, dei ... 
– – «Men eg er kje rædd deg.» Smikk, smikk. 
«Eg er kje rædd deg. Du er ærleg du. Du er ærleg du. Du vil daa ha meg 
du!» – smikk; smikk. 
«Deres Pines Røg ... opstiger i al Evighed. De skulle tygge sine Tunger af 
Pine, tygge sine Tunger af Pine ... i al Evighed, 
i-al-Evighed-i-al-Evighed-i-al-E–vighed! – Naar du visste at eg 
skulde dit, kvi skapte du meg daa?! – Hyss; Dævelen, Dævelen 
...» 
Han laugar seg i Helvites-Tankar, ørskar 
og svirer i Svovelsynir og 
Eld. Grev seg djupare og djupare; drøymer seg inn i Logane livs livande; det 
fræser og sleikjer uppetter hans nakne Bringe; um Armane; um Halsen; det 
rỳs i han; ein forvillande Tanke kjem; det maa vera godt. Godt! Hi! 
– brennande Risling upp-etter Ryggen. Hih. Det maa svide godt. Det maa 
svide brennande. 
Halvt i Herota les han upp for seg sjølv Helvit-Verse or den «aandelige 
Kjæde»: 
«Hvo vil beskrive mig de store Helveds Piner, 
hvor Djævle-Hylen er som Hunde tuder, hviner; 
der den fordømte Flok den Helved-Lue rød 
af Munden gnistrer ud med Svovel-heede Glød'; 
der Halsen Skorsteen er, hvorgiennem Luen brænder; 
der Kiødet Føden er, som Helveds Orme skjænder; 
der Aaren aaben staar paa hvert fordømte Lem. 
Der pines, plages hart, og Døden slider dem. 
De tygger Tungerne, de skjær med gløde Tænder; 
de Lænke-bundne er paa Lemmer, Fødder, Hænder; 
der staar af deres Kiød en evig Damp og Røg ...» 
– «Uh, Steikjelukt! Steikjelukt ... Og so veit ein daa, at det vert 
ikkje verre ... 
– «Gjera det i Dag? I Kveld, naar det vert myrkt? So er det gjort! 
Og so veit eg daa, at det vert ikkje verre.» Smikk ... 
– Ho Anna stakk Hovude inn; kremta lindt, so han ikkje skulde støkkje: 
«hm. Vil du kje lesa Bøni, Enok?» 
Busande villt brast det utav han: «Helvite vert heitt nok aat 
meg, um eg ikkje les fleire Bønir.» 
«Skjemmest du kje, Enok? – Du er daa kje galnare enn du veit, kva 
du segjer og gjer. Sjaa um du kann kje aga deg, naar her er framande Folk! Eg 
vil kje høyra slikt meir; so mykje du veit det. Det er so fælt at eg hev reint 
vondt av det. Borni skulde du au tenkja paa, – korleis det maa vera for 
deim aa høyra og sjaa paa slikt. – Vil du kje til Kyrkja 
heller?» 
Rolegare, modlaust svara han: «naar Hunden kjem i Kyrkja, vert han 
utjaga.» 
«– – Eg tykkjer kje du skulde gjeva so reint upp alt, Enok. 
Du er daa so klok –: du veit betre enn du steller deg til. Kom no og hald 
Bøni; og sansa deg litegrand. Du kann daa vìta det gjeng gali, naar du 
gjev deg yvi.» 
«Aa ja du hev Rett, Anna. Du hev Rett;» han slog yvi i 
Graatemaal. 
Litegrand etter gjekk han inn aat Stogo og fann fram Salmebøkane. 
Sette seg ved Leseborde og bledde lengi. Salma paa Dagen lika han ikkje. Fann kje 
noko som han lika; bledde att og fram. Dei andre sat stille og venta. 
Tikk–tikk; tikk–tikk, sagde Stoguklokka seint og 
tòlmodigt. 
Kvitt-kvitt-kvi–itt! Titt-titt-ti–iti! ti–itt! 
– Ja dei kann nok syngje, som ikkje skal liva æveleg ... 
Endeleg sagde han dei fekk slaa upp No. 230. 
Hardt og stygt sette han i: 
«Hjertelig mig nu længes 
efter en ... End'!» 
– «salig» sprang han yvi. Villare og villare 
hasta han i Veg: 
«Thi ynkelig jeg trænges 
af Drøvelse og Elend. 
At vandre er-jeg-rede! 
fra Verden-med-en-Fart!! 
Til – – – –; 
kom, –, kom nu snart!» 
«Himmeriges Glæde» og «Jesus» sprang han yvi. Det var 
skræmelegt aa sitja aa høyre paa. 
Sidan laut dei syngje aaleine for det meste. 
Kvitare og kvitare skein Soli; gladare og gladare spela Solflekken seg. Dansa paa 
Veggir og Golv; lyste paa Stakken hennar Anna; leika i det sveitte Haare hans 
Enok; skvatt so uppi Róte, 
der 
Flugur i tusundtal krauma og kraup. Skuggen av den gamle Raunen som svinga der 
ute i Sumarvinden, vogga seg 
paa Veggen ved Klokkehuse og paa det 
brune gamle Sengje-Umhenge; alt var Sol og Sùmar. Og endaa var det som 
dei skulde sitja i ei Lik-stogu. 
Salmen drog seg utyvi til Verse: «Du arme, bedrøvede Enke, mistrøste dig 
ei saa;» daa kom ho Anna paa Graaten. Enok ramsa upp Bøni i ei Hast og 
gjekk ut; dei saag han kje att fyrr utpaa Kveldsida. – 
– Oftare og oftare lét han vera aa halde Bøn; og det var so fælt, 
totte ho Anna; det var som han gav upp si siste Von. Men det verste var, at han 
gav seg til aa røde um aa gjera Ende paa seg. 
Anna gjekk med ein Verk for Bryste kvar Dag, og var stundom so sjuk at ho helst 
skulde ha lagt seg; men ho torde ikkje; ho var nøydd til aa halde seg uppe. 
Hadde det ikkje vori han Torkjell Tualand, so hadde ho aldri haldi ut. Men han 
tok alt paa sin Maate han, og hjelpte henne au til aa bera det lettare. 
«Heh! – dei drep seg kje dei som snakkar um det; du tarv kje vera 
rædd. Og no skal du sjaa at han sveitar av seg den fæle Gudsfrygti au, so det 
kann verta likare sidan att.» 
Det vart Torkjell, som styrde Garden; naar Enok hadde sine verste Ridir, brydde 
han seg kje um nokon Ting. Og Torkjell fekk ei 
Magt yvi han, som 
gjorde han godt. «No skal du kje fara med slikt Tattl,» sa 
Torkjell lognt; «no skal me ut og høya.» Enok vart rolegare; 
«den som kunde vera som du!» – «Ja kvi kann du kje 
det?» meinte Torkjell; «du hev same Guden du som eg.» 
– «Han høyrer kje meg lenger, Torkjell.» – 
«Aa, du fær skrika.» – «Eg hev baade skrìki 
og ropt; eg hev legi paa mine Kne og tigga som eit Barn; men det hjelper 
ikkje.» – «Eg var tilfreds um du hadde stae paa Hovude! Du 
er for snar til aa gje deg, Enok; med store Herrar maa ein gjeva 
Tòl.» – «Naar eg berre hadde ditt Huglynde.» 
– «Ja du tek deg Verdi for tungt Enok.» – 
«Men det var vel just i vaar Sorg og Naud ... at Gud skulde hjelpa 
oss!» – «Hjelp deg sjølv, Enok. Slaa Tankane fraa deg og 
legg deg i Arbeide, og ver som du var fyrr; so fær du sova au, og so jamnar det 
seg. Berre ein hev Helsa, so –. Helsa gjev Mod, og Mod ber Mann yvi 
Bekk.» 
– Sùmaren vart varm, døynevarm; dei vonde Ridine gjekk ofte paa, og 
full Kar var Enok aldri. 
Han kjende so mykje rart vondt; vondt, som ikkje var noko vondt; som han ikkje 
kunde gjeva Greide paa, og som ingin kunde skỳna; Sjæle-Talm som tok paa 
Kroppen; Brenningar som iste; Isingar som brann; Flòg 
i 
Hovud og Prikking i Hud; Sòg og Slìt og Kaldkitling i Magen; Tyngd 
og Magtløyse; snøgge, forvillande Svimringar; sviktande, veike Kne; men alt ihop 
var det eine og same: Angesten, den kalde, svarte Angesten som laag for Bringa 
og saug som ei Natt, som eit Gap, ein Svelg, tom og djup og utan Vìt, 
utan Grunn eller Grense. 
So snart den gav seg, letna det med alt; han totte kje det vanta han noko vidare. 
Han kunde jamvel stundom sukke til Gud. Men berre det hende den minste Ting; um 
ein Kalv vart sjuk; um ho Rakel slog sund ein Kopp; um Litle-Paulus fekk Hol paa 
Skorne sine, ja ofte utan nokon Grunn, – kom Angesten veltande som ei 
Myrkeskodd av Have. Og strakst misste han Take i seg sjølv; dreiv for kvar 
farande Tanke viljelaus og ør; han var som ein Kork i Dragsug. 
Han hadde Ridir, daa han ikkje fritt fekk draga Anden; var som innestengd; hadde 
Kjenningar som han var lìvande lagd i Kiste; eller liksom av store, dimme 
Taake-Augo, som glodde paa han; og Bryste snørde seg, so Andedragi vart til 
tunge, djupe Hjartesukk. Stundom vart alt ikring han so framandt. Det drog seg 
ifraa han, kom han kje ved; han gjekk inne i eit vidt, tomt Rom aaleine med seg 
sjølv og noko stygt han ikkje saag; men utanum Trollringen 
stod hi 
Verdi og glodde og fælte; og han var rædd at alt som ikring han var skulde setja 
i og skrike, villskrike, remja i med Graat, himlende vill Angestgraat ... 
Vatn, Vatn; sløkkje all denne Brand og Pine i eit djupt, djupt Vatn ... Gud 
frelse meg!! 
Den som endaa hadde havt nokon aa røde med; aa jamre seg fyri! Aa, um han kunde 
vinne att Borni sine. Det kunde vera det same med Gud; berre han kunde faa att 
Borni. Tenk um han Gunnar kom heim, og vart glad i Far sin att, som han var daa 
han var litin! Slike Tankar kunde faa Enok paa Graaten mest. 
– Noko fælt leidt hende. Dei laut byte Gjente midt i Aare; ho Maren, det 
Slarvetinge, hadde vorti med Barn. Den Ukjura han Helmik Heialand skulde vera 
Skuldi; han slepte seg nok reint yvi, 
det Menneskje no. «Vaabøni! 
Vaabøni!» braaka han Enok; «for mi Skuld kastar Gud Vanære yvi 
heile mitt Hus. Kvi Fenden gjeng eg her? kvi gjer eg kje Ende paa meg, so Guds 
Vreide kunde venda seg!» 
Det sveiv rundt i Hovude hans, sleit og vreid, til det verkte og glødde under 
Pannekvelven. Det kom ei Prikking inni Heilen; ein linn, pinande Klaae; ei 
Kjensle som um 
Heilen svall upp og vart for stor og laag og kitla 
og kitla mot Beinverke; underlege Paafynster kom; han fekk Hug til aa staa paa 
Hovude; til aa stupe Kraake. Tankane gjekk som i Ring, heitare og heitara, 
ræddare og ræddare; han skvatt upp og jaga deim, men kunde kje vera deim forutan 
heller; det vart so tomt og utrygt daa; alt gleid burt og han sjølv med; so gav 
han seg yvi att, og lét Tankane tumle som dei vilde. 
Men stundom gjekk dei burt av sjølve-seg; drogst av ei framand Magt ut i 
svimrande Natt, i det ævige Myrkre; han stod etter burtgløymd og burtkomin med 
fiktande Hendar og ørskande Minur, mullande Ord han ikkje forstod, Banningar, 
Bønir, meiningslaust Tull; det høyrdest i Herota for han som ein annan skulde 
røde. 
– Det var ein Kveld Djevelen elte han framifraa. 
So fortumla var han, at han visste kje kvar han gjekk; hugsa kje til seg, var som 
fraa Samlingi; men kvar han gjekk og ikkje gjekk, so kom han Gong etter Gong til 
Heialandsvatne; like innunder den vesle Hamaren, der Vatne var so djupt. 
For tridje Gongen stod han der no i den myrknande Kvelden. 
Vilde Gud det?! vilde han tillata det? 
Gav han Djevelen fritt Spel! 
Enok kasta seg aa Gruve i Lynge; tok Tak med baae Hendane; heldt seg fast; 
Skjelvingar og Rykkjingar gjekk 'n gjenom Kroppen; men Djevelen drog og 
drog, nærare og nærare; nærare og nærare ... og Vatne der nede lokka og lokka, 
sutla og skvala, so koseleg og so smaatt ... 
«Gud i Himilen; dette vil du kje; dette vil du kje!!» – Kor 
lengi han laag der og stridde for sitt Liv, det visste han ikkje; tilslutt hadde 
han krabba seg eit Stykke upp etter att; men Djevelen drog, og Vatne lokka. 
Daa var det eit hardt, sterkt Maal i Heiî sunnanum Vatne som sette i og 
song. Det var han Tønes Tualand, Skulemeistaren. 
«Ein Lyktemann i Kvelden sviv, 
ein fredlaus Gut; 
so blæs det upp, og burt han driv 
og sloknar ut.» 
Dei sorgtunge Tonane dreiv vidt yvi Heiî i Nattstilla; der døydde dei utan 
Svar. Men for Enok kom dei som ei Svaling. 
«Han kvervdest burt i Skoddeflaum, 
i Regnhjelm graa; 
men dette var hans beste Draum: 
aa slokne faa. 
«Av Myr og Eim han sjuk var fødd 
til Natteferd; 
ein heimvill Draug, av Live mødd 
han vanka her.» 
Songen drog sør-yvi, lenger og lenger burt; siste Verse kunde Enok 
so vidt skilja. 
«Som Ljose hev den eine Draum: 
aa brenne ned, – 
han helsa glad den Skoddeflaum, 
som gav han Fred.» 
Ei Viba flaksa rundt i Lufti og tagde. Døyvd Aa-sus skar hit fraa Brekkehøgdom. 
Langs-etter Strendine steig Kviteimen varm og mjuk og breidde seg yvi Sev og 
Steinar. 
Enok laag i Lynge og grét. «Du hev frelst meg! Store Gud, du hev 
frelst meg! og høyrt mi Bøn! Store, kjære Herre Gud, du hev høyrt mi Bøn og 
frelst meg!» 
Han gjekk heim; sov roleg um Natti og vakna um Morgonen med klaart Hovud. 
Han torde kje tru paa det; gjekk heile Dagen og undrast og ræddast; det kom vel 
snart; det kom vel snart ... Men han fekk Fred heile Dagen. Um Kvelden bad han 
ei hjarteleg Bøn. 
«Kjære Frelsar,» sa han stilt, «du hev vori god med meg i 
Dag og lati meg endaa ein Gong faa sjaa di milde Aasyn. Og kjenna di sterke 
Frelsarhand. Og du lét meg faa tru, at det er av Naade og ikkje av 
Vreide, at du tuktar meg so hardt i denne siste Tid ... at eg tilgagns skal faa 
sjaa, kva eg er i meg sjølv, naar ikkje du hjelper. Aa Herre, eg takkar deg; eg 
takkar deg! Aa, dersom det no var din Vilje – dersom du saag det var Raad 
... aa sleppa meg ut or denne store Rædsla, som eg med mine Synder og mitt Ovmod 
so syrgjeleg vel hev fortent. Aa, dersom du kunde 
lata meg faa 
kvila, Herre, um det so berre var ei Stund, kvila fraa dei store Angestar. Ja 
Herre, um du i din Naade kunde lata denne Kalk gaa ifraa meg! Um du kunde lata 
meg faa tru paa din Naade; um du vilde stydja og hjelpa meg i den tunge Strid, 
at eg ikkje skulde liggja so reint under! Aa, du hev sagt, at du ikkje vil lata 
oss prøvast yvi vaar Formue. Og du vil ikkje ein Synders Død; du vil at han skal 
umvenda seg og lìva. Aa kjære naadige Frelsar, eg bed deg av alt mitt 
forpinte Hjarta for ditt eigi dyrebare Blods Skuld, hjelp meg. Du, som sjølv 
leid den store Angesten i Getsemane Have, so at du sveita Blod; du, som i 
Daudens Naud paa det heilage Tre sjølv maatte kjenne at Gud hadde forlati deg 
... aa du veit mi Naud; og du veit kor veik og hjelpelaus eg er; aa, du vil vera 
med meg og halda mi Hand gjenom Daudens Skuggedalar. 
– «Men,» heldt han fram med ein lang, skjelvande Sukk; 
– «er det din Vilje, at eg enno ei Tid skal tumla um i denne 
Forvildelsen ... Du ser det, Herre. Du maa forstaa, at det er meg best. Du 
kjenner meg, og veit kva eg treng ... og kva eg tòler. Eg gjev meg i di 
Hand; eg set mi Lit til deg. Men, Herre ... ver barmhjertig ...» Mæle 
brast. Med Taarir heldt han fram: «ver barmhjertig! 
Gakk 
ikkje reint burt fraa meg; lat meg aldri vera reint aaleine. Hav eit Auga med 
meg, Herre; hev alltid eit Augo med meg! Spara meg um du kann, for dei fæle 
Bespottelsar og dei djevelske Tankar! Og før meg so, Herre, endaa naar eg ikkje 
rett sansar meg eller kann raa meg sjølv, – før meg so, Herre, at 
Utgangen kann verta god, til di Ære og til Frelse for denne arme Sjæli. Og ein 
Ting, Herre, vil eg krevja av deg;» – han stilna av i Mæle som han 
vart rædd. «Du veit, kva Djevelen kviskrar til meg i svarte Stunder; 
– du veit det, Herre!!» han skreik upp. « 
Det 
vil du kje gje han Lov til; 
det 
vil du hindra! Gjer med meg som du 
vil; men fri meg fra det vonde!! – Fader vaar, du som er i Himilen, 
helliget vorde dit Navn ...» – 
Etterpaa song han med stilt Mæle: 
«Hvo ved, hvor nær mig er min Ende.» 
Siste Strofa song han uppatt, og Augo vende seg graatfyllte mot Himilen 
–: 
«Min Gud, gjør dog for Jesu Blod 
min siste Afskedstime god!» 
Anna grét, so Taarine strøymde. 
Men det tok snart til aa verstne att. – 
– I Marknaden reiste baade Anna og Enok til Byn; dei vilde freiste aa faa 
heimatt han Gunnar. 
Og Gunnar lova godt. Han skulde segja upp til Vaaren, lét 
han. Enok vart so glad som eit Barn. Det kom ei noko-so-nær god Tid utetter 
no. 
I Joli, daa Gunnar var heime, vart det reint som eit lite Gjestebod. Nokre av 
Skyldfolki var der; og Enok hadde kaupt heim mange Slag godt til Jol, endaatil 
Vin og Kaffi; sjølv tvinga han seg, so han var som eit anna Menneskje paa Lag. 
Og Gunnar, som fekk vita av Mor si korleis alt stod til, var snild og lempeleg 
mot Far sin. 
Men Enok forstod at Guten sytte med aa koma paa Tvomannshand med han; og dette 
gjekk so innpaa han, at han gav upp alt. So snart Gjestine var burte viste det 
seg, at han var midt uppi ei Rid av verste Slage. 
Svevnløysa kom; og han vart meir og meir fortryllt. Det gjekk so vidt at han 
ikkje kunde tvinge seg for framandt Folk heller alltid. 
Fleire kom og vilde trøyste han; Presten var der; Lars Danielsen var der; andre 
Vakte kom au; men det saag helst ut til at han hadde vondt av det. 
Ein Dag kom gamle Salomon Storbrekke. Han stabba heller tungt paa Staven sin no; 
Alderen tok paa han. Han var framlut og stør, Mæle piptande og veikt; Høyrsla 
hadde 
han mest reint mist, og han var tutlin og tøvin i det heile. 
Sat og rødde um Mor hans Enok; ho hadde au havt det med slike Gruvle-Ridir, 
sagde han; «so du skal kje bry deg, Enok; du skal kje bry deg ...» 
Men ingin kunde skỳna kva Trøyst Enok 
skulde hava av det at Mor 
hans au hadde havt Gruvle-Ridir. «No vilde eg berre ynskja, eg hadde di 
Tru!» ropa Enok inn i Øyra paa Gamlen; – «jagu ja, 
san!» nikka denne; hadde vel kje høyrt det. 
Tilslutt kom Kjistina Ramstad, ho som dei sagde Enok skulde ha tenkt paa ein 
Gong. Henne tala han lengi med. Men ho kunde kje faa sagt han noko større; ho 
hadde slikt Kav med Graaten. Ho berre bad Enok at han ikkje maatte gjeva seg 
yvi. «Du kann tru det er mange som vilde tykkja det var vondt ... um ein 
slik Mann skulde tumla seg burt.» Graaten tok henne. «Det er so 
vondt ... aa sjaa deg att slik, Enok ... du skỳnar det ikkje!» 
Enok vart liksom stillare etter dette; men Svevnløysa heldt paa, og Anna tenkte 
meir og meir paa Doktaren. 
Kornelius hans Helge der aust var klein; dei trudde det var Tæring. Han hadde 
alltid vori puskin av seg, mager og skrinn og med slikt eit underleg ustødt 
Gongelag; men no tok det reint Magti. I heile Vinter hadde han haldi seg inne; 
no laag han; og dei tok til 
aa tru at det vart Enden. Daa det leid 
til Vaaren, kunde alle sjaa det var den Vegen det bar; Helge reiste til Byn 
etter Doktaren. Og no fekk Enok nytte Høve, meinte ho Anna. Han stridde imot. 
Men der var inga Kraft i han lenger. «Gjer som du vil,» sagde han 
sistpaa. «Men meg hjelper inginting.» 
– Ein tjukk, tungfør Mann med stort svart Skjegg, raud og uppusta i Andlit 
og Augo, kom stampande inn i Reisestyvlar og Pels med Hatten paa Hovude og gjekk 
beint aat Sengi. «Hva er det som mangler dej da, Far?» sagde 
han. 
Enok hadde raka seg og stelt seg, skift Skjorte og lagt seg ned; det høyrde 
liksom til aa vera i Seng, naar ein fekk Doktaren i Huse. 
«Ja sant aa segja,» svara han, «veit eg det ikkje. Det 
manglar nok mange Ting ... eller kanskje helst berre ein Ting.» 
«Lidt rapt naa da, Mann min; je har lite Tid. Fa'n saa seigt som 
alting gaar for dere Bønder; naada?» 
«Det er nok Syndi helst, som plagar meg. Eg hev slik ein Otte, slik Ufred 
...» 
«For Pokker, det skulde ikke være det samme som vi havde der 
borte?» Han stirde Enok inn i Augo; kjende han paa Livaadri og andre 
Stadir; «hm ... man taler om de landlige 
Sæder; de rene, 
landlige Sæder; hm; jagu sa jeg Smør. Naa. Hm. Neppe noget særligt. Hva er det 
da? «Synd»? Hva kommer det mig ved? Du maa snakke med Presten om 
det; hva? Gaa til Presten og faa dig noe Trøst, saa –.» 
Enok kjende seg uhugleg; Doktaren lukta Brennevin. Og so denne Banningi til 
annakvart Ord. 
«Det verste er, at eg fær kje sova», sa han. «Eg hev slik ei 
Uro i mitt Samvit, slik ein Angest og slik –»; med ein Gong skreik 
han upp: «eg er i Helvite!» – 
«Hyss da Mand; – skulde der være noget i Veien med 
mens? 
– – Hm; ikke 
noe særligt vist ... Hm. Det er vel bare denne Gudeligheta igjen. Du gaar vel 
paa disse Opbyggelserne og tyller dig fuld af Svovelsnakk, kan jeg tro. He-he; 
Pecus. 
Som sagt, min Mand, er der noget i Veien med 
«Samvite», saa faar du gaa til Presten; jeg har ikke noe med de 
Ting. Men et Sovemiddel kan du faa. Hør du smaa der; fins der Pen og Blæk i 
Huse?» 
Ei av Smaagjentune sprang aat Bui og skulde finne. 
Doktaren stod med Ryggen til Enok og stelte med eitkvart; fann fram Papir; drog 
upp av Lomma ei Medisinflaske; drakk; kremta, 
korka Flaska og 
gøymde ho att; gav seg so til aa gange att og fram og smaadrøse. «Hm; 
Folk maa jo bli gal. Saanne smaa, lave Rum; mørkt; og tung Luft; og saa Helvede. 
– Men Helvede vil dere nok ikke undvære?» snudde han seg til Enok; 
«det er vel den eneste Trøst, dere har det; hvah? – Den forkomne 
og fortrykte maa jo ha et Sted, hvor han kan sende sine Fortrykkere hen; det er 
hans Maade at tage Revanche paa. Evangeliet for de fattige, he-he ... Men nu ser 
du at det kan vende sig imod dere selv, det der; hva? Du vilde naturligvis være 
med at stene mig, hvis jeg sa, at der ikke er mere Helvede end bag paa min Haand 
... Hvor Fanden blir der af Ungen? – – Naa; rap dig lidt, Smaaen; 
vi har ikke saa mye Tid i Byn som her paa Lande, ser du ... Du kunde forresten 
gjerne ha vasket dig lidt; Takk.» 
Han sette seg og skreiv. «Gjer det sterkt!» ropa Enok. 
«He? sterkt? – Fa'n ikke sikker, han der. Faar passe dig, 
Far! Det kan gaa galt med Hue! Vette! Hvah? Skjønner du det? – 
Ja.» 
Anna kom inn or Kjøken. Um ho maatte bjode Doktaren litegrand Mat kanskje 
–? 
«Tak, Mor; «Mat» har jeg sjæl. – – Værsaagod. 
– En Spiseske om Aftenen. – – To Specier.» – 
– – 
– «Du hev nok Hast med aa koma paa Bygdi, du», 
sagde Enok til Kona si, daa Doktaren var gjengin. 
«Eg hadde daa aldri tenkt slikt!» jamra Anna fortustra. «Men 
du veit dei gjer som dei vil, slike!» – 
– Dropane vilde kje Enok hava. Han torde kje, sagde han. Tenk um han ikkje 
skulde kunne vakne att daa, naar Draumane kom. Men daa han sistpaa tok Dropane 
likevel, hjelpte dei ikkje. 
Det verstna fort. Han leid visst ikkje so vondt som fyrr; men han vart so 
underleg tutlin. 
Og so mykje meiningslaust fann han paa, at det var kje stort Raad aa tala med 
han. 
Han kunde kje lìva; han kunde kje lìva; Gunnar skulde heim, og han 
burt ... So lengi høyrde Anna paa dette, at ho svara kje lenger. Brydde seg kje 
um det. Det var berre Snakk. Men ho gjekk med ein Otte for Bryste likevel; og ho 
kjende at det vart laakare og laakare med henne. Det verste var Nætane; daa laag 
ho og skalv og ræddast meir enn ho sov. Enn um han vart reint galin; kva kunde 
han kje daa finne paa? 
Ein Dag kom ho yvi han burt i Løo; han laag og stupa Kraake i Høye som ein 
Gutunge. «Aa nei men Enok!» jamra ho; rædd og raadlaus tok ho til 
aa graate. 
«Græt du au no», busa han ut. «Ja no skal du 
snart vera kvitt meg. – Berre seg, at eg skal gjera det!» klynka 
han; «eg hev kje Kraft sjølv; berre eg hadde Kraft!» 
Ho torde kje vera aaleine i Huse. Paa eigi Andsvar leigde ho Torkjell Tualand til 
aa vera der jamt. Berre Laurdagsnatti og Sundagen skulde han faa vera heime. 
Skrinn som ein Skugge drog ho seg ikring; venta kvar Dag aa bli liggjande. Ein 
Kveld ho saag Enok gaa aat Løo med eit Reip, kvakk ho so ho laut i Seng. Serina 
og Smaagjentune vart sende etter aat Løo; Vesle-Paulus krabba graatande uppi 
Sengi til Mor si, rædd av di dei andre var rædde ... Anna kjende at dette stod 
ho kje lenger i. Det vart sent Bod til han Gunnar; han fekk rive seg laus og 
koma no. 
Sundagen etter kom han. Enok vart som glad med det same; «nei e' 
de' ke han Dunnalmann», klissa han, liksom han skulde røde til eit 
Barn. 
Gunnar vart forfæld daa han saag Far sin. Uvaska og uraka, med det vaate Haare 
klint inn til Hovude, umvrìdin i Andlìte, blaa og bleik, reint 
naadæmd, Augo raudsprengde, stive og store, – saag han soleis ut at Son 
hans knapt kunde kjenne han att. 
Enok stirde paa Gunnar, myrkna; lika kje Guten. Byklædd og fin; strak og kaut; 
Bymannsfaktir; 
smal, bleik, Skjegg under Nosi; jau det skulde vera 
noko og setja paa ein Gard. Juks; berre Juks ... 
«Kjem du for godt no?» braadde han i; han stana paa Golve midt 
framfor Son sin. 
Denne raudna. «Eg kann kje koma laus fyrr det lid lenger utpaa», 
svara han. 
Anna sukka, der ho laag i den store Umhengssengi utmødd og klar. Enok smikka med 
Fingrane; «det er Viljen; det er Viljen ...» So sette han paa 
Døri. 
«Du maa fylgja han og snakka vel med han», bad Anna; «du ser 
korleis det er.» 
Gunnar gjekk; fann Far sin i Kjerrehuse. Der stod Enok og smikka og grein yvi 
alle dei gilde Arbeidsgreidom, han hadde kaupt; no laag dei der og gjorde Narr 
av han. «Kva vil du med oss, du Kalvehovud, som ikkje kann brùka 
oss?» 
«Hm», kremta Gunnar. 
Enok snudde seg; fór med ein Gong beint paa han: «Du skal kje gaa 
med Skjegg under Nasane, Gunnar! Det er Djevelens Væsen, Djevelens Væsen, 
Djevelens Væsen – smikk ... smikk ... det er gali nok at Far din gjeng 
til Helvite.» 
«Korleis er det du snakkar, Far?» 
Like innpaa Son sin, kvæsande hardt og villt, heldt Enok fram: 
«Og so skal du kje dansa. Veit du kva? daa eg var ung, vilde 
eg au læra aa dansa; men eg kunde kje. Bad so smaatt til Gud; men nei. So bad eg 
til Fenden. 'Du, Fenden, kann kje du læra meg aa dansa?' – 
daa lærde eg litegrand. Men no tek Fenden Løni. Du skal kje dansa, Gunnar! lova 
meg det.» 
Gunnar var bleik; han sagde Ja, men visste knapt av det. Verre Ting hadde han paa 
Samvite sitt ... 
«Ser du at Gud hev forlati meg, Gunnar? Ser du det? ser du det? Alle kann 
sjaa det. Men naar du kjem heim, skal eg klara meg like godt. Du skal faa Garden 
med ein Gong; og er det nokon du vil gifta deg med, so berre gift deg. Ein skal 
gifta seg; for elles fær den ureine Aand Magti. Hev du vore standhaftig mot den 
ureine Aand, Gunnar?» 
«Ja –.» Guten vart svært raud. 
«– – Du tykkjer vel eg ser rar ut? he?» – Tett 
inn i Andlite paa Son sin kviskra og kvæste han: «det er Fenden. Det er 
Fenden. Denne Angesten for Bryste, ser du. Angesten; he? den hev kje du kjent. 
Is; Natt; Is og Natt; langt inn i Sjæli.» 
«Far, du maa – –» 
«Hyss. No skal eg segja deg noko. Djevelen er etter meg; han vil eg skal 
gjera Ende paa meg. Kvar Dag, kvar Kveld ...» 
«Det ... gjer du kje, Far! Det – aa, det gjer du kje. 
Der skal Viljekraft til det; og det hev du visst ikkje.» 
Enok grét. «Det er det eg au trøystar meg med. Eg kann kje; eg kann 
kje. Eg hev kje Kraft» ... 
– Stakkars Far. 
Jau her saag ut. Og han Far som hadde haldi seg so trutt til Gud; hjelpte det kje 
meir aa halde seg til Gud? – Og eg, som – –; Gunnar kjende 
seg raadlaus. Gjeng det no gali med meg og ... – «Det er vel ein, 
som vil hjelpa deg», sagde han raudnande. 
«Dersom du kunde faa meg til aa tru at der ikkje er nokon Gud!» 
kviskra Enok. «Lensmannen trur kje paa Gud, og han hev det godt; Doktoren 
trur kje paa Gud, og han er feit som ei Ku; Fantane trur kje heller paa Gud; 
– aa nei, den som hadde det so godt som Fantane.» 
«Er det kje best me gjeng inn no, Far; her er kaldt ...» 
«Men du maa lova at du vil koma heim», bad Enok. «Du maa 
koma heim og passa paa Far din. Eg tor kje gaa her aaleine; kvar Gong eg ser eit 
Tog eller eit Reip ...» 
«Kom no, Far.» Gunnar tok Far sin i Armen og drog han 
halvt med Magt innetter aat Stogo. 
«Han er sterk likevel», murra Enok; han fylgde viljelaus som eit 
Barn. Sutrande lagde han til: «ja naar eg hadde din sterke Arm til aa 
stydja meg!» – 
Med laakt Samvit fór Gunnar til Byn att. 
Det vart verre no. Han hadde aldri trutt, at det stod so gali til heime. 
Men kva skulde han gjera? Kva i F–Pokkers Skinn og Bein skulde han gjera? 
Det vart kje betre, um 
han 
kom heim no. 
Denne H–stygge Slarvegjenta, som han hadde vasa med i seinare Tid ... 
Tosken han var; hadde han berre haldi paa med dei andre; men no sat han der. Han 
hadde freista med baade godt og vondt; hadde endaa bòdi henne Pengar; for 
ingin kunde vìta kven som var Far til den Ungen; ho hadde no visst tri 
... Men um ho tenkte at ho skulde bli Gardkjering, eller um det kunde vera sant 
at ho paa sin Maate heldt av han, – der var inga Raad med henne. Ho vilde 
gjera Eiden sin paa at ho ikkje hadde havt med andre aa gjera i den Tidi, sagde 
ho; og Ungen skulde kje ljuge seg Far til ... F–anken aa koma uppi slikt 
Uføre! 
Det fanst daa berre ein Utveg: Amerika. Det vart gali heime; fælt 
gali vart det, no daa han Far var slik ... Mor skulde han endaa faa til aa taka 
det med Vìt; men han Far –. Men naar han ikkje kunde; naar han 
ikkje kunde? Og neigu um det vart likare naar han kom heim med ein Lausunge 
... 
Eller med slik ei Fyrkje til Kjering – aa jau! 
Det vart verre, vart det. Han Far fekk greide det. Gunnar skulde skrive so vent 
og rimelegt, lova aa koma heim um eit Par Aar ... Han drap seg sgu ikkje. Folk, 
som gjekk og rødde um det gjorde det aldri. 
Det var berre eit Paafynster av han Far, at han so plent vilde ha han heim. Den 
Kjærleiken stakk nok ikkje djupt. Det var berre noko han fann paa. Sjuke Folk 
fann paa so mykje. Gunnar hadde daa ikkje fyrr merkt noko til, at det skulde 
vera so heitt med Kjærleiken. 
Nei; han fekk fara. Tala med Gjenta endaa ein Gong; men hjelpte kje det, – 
so var der kje onnor Raad. Og so kom han daa endeleg ut i Verdi au, som han so 
lengi hadde drøymt um. – 
– – Ein Dag kom han Helge heim fraa Byn med eit Brev til henne 
Anna. Gunnar var farin til Amerika. 
«Høyrer de noko gali um meg, maa de kje tru det», stod 
der tilslutt. «Men um det er Lygn aldri so mykje, so heng det ein 
Mistanke ved ein likevel. Eg kjem att um nokre Aar naar det er gløymt; og daa 
skal eg forklara dykk det betre.» 
Anna vart liggjande. 
Det verste vart mest aa faa segja det til han Enok. Og segja det laut ein; elles 
fekk han vita det andre Stadir. I si Naud raadførde ho seg med han Torkjell; dei 
vart samde um ein lempeleg Maate aa segja det paa, og Torkjell lova aa bera det 
fram. – 
Dei skulde aat Torvmyri Morgonen etter; daa fortalde Torkjell det. 
«Det er sant», sagde han; «eg høvde han Helge der aust i 
Gaarkveld, og han hadde Helsing med fraa han Gunnar, at dé maatte kje 
verta vonde paa han; men han hadde havt slik brennande Hug til aa sjaa seg um i 
Verdi, fyrr han kom heim for godt. Og so laga det seg so vel at han vann nokre 
Pengar i Lottrie; og no vert han burte ei Tid, til dess han tykkjer han hev lært 
nok. Han hev store Tankar, han Gunnar; ein Dag kann du gjerne faa sjaa han paa 
Storthinge!» 
Enok stirde. Kor han vilde av? – 
Aa, noko kvar Stad, sagde Torkjell. «Han hev alltid havt slik Hug til aa 
sjaa seg um; 
han vilde nok fysst burt aa sjaa paa nokre forunderleg 
gilde Maskingreidur dei hev funni paa i Amerika» – 
«Amerika! – berre han daa kjem heim att.» 
«Du kann daa vita han kjem att. Heh! ein Gard som Haave finn han kje paa 
Gata nokonstad!» 
«Men at han ikkje nemnde noko um dette daa han var heime?» 
«Han var kje viss med seg sjølv endaa; og so vilde han kje gjera dykk 
urolege.» 
Enok forstod det ikkje. Torkjell rødde og rødde og tok det lett. Med ein Gong 
snudde Enok og gjekk heimatt. Torkjell etter. 
Enok beitte den brune Merri for Karjolen; vilde til Byn. Han hadde vorti so 
uppskaka. Laut hava Greide paa dette. 
«Ja no maa du kje tru paa alt det Folkesnakke du kann faa høyra 
der», lempa han Torkjell; «du veit det vil alltid verta ymist Drøs 
um slike Ungdomar, som finn paa noko sjølv» ... – 
– Meir og meir uroleg køyrde Enok av Garde. Han sprengde mest Brunka paa 
den Ferdi. 
Den fysste han raaka i Byn, var Student Olsen. Denne kom stram og strak og helsa 
og «kondolera». Han var full og tala fint. 
«Ja, der var en vild Natur i den Guten; 
det saa jeg alt 
dengang. Og naar en saadan Fole slippes ud paa Vidaatten ... 
«Du skal tilgive ham, min Ven Enok. Han faldt for en større Magt end hans; 
han faldt for den Magt vi alle falder for; han faldt for en Kvinde.» 
Enok skvatt upp; spurde; vilde hava Greide; men Olsen var i Preikelage sitt. 
«Du taler om Forløsningen; Jehoschua eller Josva, Jesus som du kalder ham, 
har beseiret Djevelen, Verden og saa videre. Men han glemte ét, min Ven; 
han glemte ét. 
«I Kvindens Blik og Smil lurer endnu den gamle Slange. Og endnu bestandig 
gjenlyder Syndefaldshistorien i de klassiske Ord: og Kvinden gav ham, og han 
aad.» 
«Er det noko Kvinnfolk, som –» 
«Selveste Kong David faldt for en Kvinde, nemlig den skjønne Batseba, som 
med koket Beregning badede sig saaledes, at den gamle Synder kunde se det fra 
sit Tag. Og hvorfor gaar jeg, Ole Christian Olsen, omkring her som et Nar for 
Bauerne og en Rørdrum i Ørkenen; – mon ikke for de djævelske Femininers 
Skyld, baade de i Vika og hende udenfor Vika, som jeg traf en Dag i Ungdommens 
Vaar paa hint historiske Punkt, hvor Dyden ender og Drammensveien begynder? Saa 
skal du da heller ikke forundre dig over din Søn, Enok. 
Thi der 
staar skrevet: Kvinden er et Rovdyr af Reptiliernes Ætt, men Manden en Tullebuk 
af Saueslægten. Adjø, Enok! Tag det som en Mand!» 
Han svinga stolteleg avstad ut Landvegen. – 
– Daa Enok Dagen etter køyrde heimyvi att, visste han alt. Men 
skỳna det ikkje. 
Det hadde vorti so stilt um han. Og slik ei Susing og Tumling. Hovude glødde som 
ei Kolmile. For Augo saag han heile Tidi ein svart Flekk. 
Folk som tala til han kunde kje skỳna at han ikkje svara. Dei fleste 
kjende kje Mannen. Han maatte vera full. – 
– Anna laag heime utmødd av Svevnløyse og Sut; mest uroleg var ho for han 
Enok. Daa ho seint paa Kvelden høyrde Karjolen utanfor Glasi, vart ho heiltupp 
glad. I same Stundi sovna ho. 
Serina hadde stelt Mat til Far sin og gjekk aat Kammerse. Torkjell sette inn 
Hesten og fylgde Enok inn. Han totte han tok det baade rolegt og vitugt. Var nok 
litt still og rar. Men ein kunde kje vente han skulde vera glad heller. 
«Det er kje noko aa ta seg Tæring av dette, Enok. Guten kjem att. Det var 
verre um du hadde misst han.» – «Aa ja.» – 
«Og no fær du snart Brev fraa han, so du fær vita 
koss det 
gjeng.» – «Ja.» – «Ja so fær du ha 
Godnatt daa og sova vel.» – «Ja–a.» 
– 
Enok sette seg i Benken ved Vindauga; her var so varmt. Tikk–tikk; 
tikk–tikk ... 
– – Um han tok Øksi og slagta deim; so vart det kje so mange Munnar 
aa føde. – Reise til Amerika. Det var mange, som reiste til Amerika. 
– – Var det kje einkvar som hadde sagt, at han Gunnar hadde fengi 
Lausunge? 
Her var so stilt. – Han skulde ha vori ein annan Stad no, men kunde kje 
hugse –. – Tikk–tikk, tikk–tikk ... Øksi. – 
Det var igaar det. Det var igaar det. 
– Tidi gjekk. Enok sat der. 
Han var so heit; det stod som ein Strjukebolt gjenom Heilen hans. Han vilde ut. 
Men kom han utanfor Døri so var det einkvar som vilde taka paa han. Der høyrde 
han deim. Dei rødde; dei var sinna. Ikkje ut; ikkje ut. 
Men han lika kje dei tvo graae Mennane, som var komne inn her. Kva vilde dei? 
– gjekk og tusla og tasla med slike stille, vare Kattestìg. Tett 
inntil han. Nappa etter han; – nappa. Tuslande og graae. Og stirde paa 
han. Kjende dei han? – slike tome rædde Augo. Der var komin ein uppi 
Benken. Inni Kroken; ovanfor der han sat. Det var ein leid ein, det; sat og 
lurde og glodde. Lurde og glodde; tenkte paa vondt. Stygge Augo; kalde, rædde. 
Glodde. Kva tenkte han paa? – og liksom dei skulde 
kjenne han ... 
Utrygt her. Stilt, stilt reiste Enok seg av Benken. Lurde seg framum Borde; so 
Stìg for Stìg nedetter mot Døri. Dei nappa etter han; nappa etter 
han, men rømde, naar han saag kvast paa deim. Hyss. Stilt lét han upp 
Døri. Smaug ut; lét att. 
Stiltra seg ut i Kjøken. So ut Bakdøri. Daa den var att, tottest han vera trygg. 
«No sit dei der. No sit dei der; hæh, hæh –.» 
Men der var graae Mennar her au. Han sprang attum Kjerrehusveggen og gøymde seg. 
Stod og kikka; jau, der kom dei. Fleire og fleire. Stille og lette som Skuggar. 
Han tok Foten fat. Yvi Gjerde; ned gjenom Vest-Ækra. Lenger og lenger ut; heilt 
til Aarvollen. Men endaa fylgde dei. 
Fleire og fleire. Ein heil Flokk rædde graae Tuslingar. Naar han stana, so stod 
dei; naar han gjekk, gjekk dei. Han lika kje denne Luringi. Kva vilde dei han? 
– sette til Sprangs. Ned gjenom Marki; heilt ned aat Aai, fylgde Aakanten 
nedyvi og nedyvi. Kvar Gong han saag att-ende, var dei komne nærare. Styggety. 
Og fleire og fleire vart dei; ein heil Ring av graae Mennar. Dei vilde 
kringsetja han. Han sprang og sprang. 
Eit stort Vatn stansa han. Og no kom dei 
fraa alle Leidir; hit etter 
Strendane; hit ifraa Heiane. Og dei kom nærare og nærare. Tett inntil 'n. 
Og nappa, nappa. Han fikta og sparka. Med ein Gong saag han ein fælt høg ein som 
hadde Horn. 
Augo sveiv rundt i Hausen hans; ein stygg Laat braut seg fram som fraa eit 
innklemt Bryst; han gjorde eit unaturleg høgt Hopp – beint ut i 
Vatne. 
Eit svært, tungt Plask. Tvo, tri sterke Baaredrag slog inn mot Strandsteinane med 
sukkande Skvaling. Han kom kje uppatt meir. Evja maatte hava sogi 'n i 
seg. – 
– Sunnanvinden strauk yvi Vatne med sin linde Sus. Og det sutla og skvala, 
koseleg og smaatt; sutla, skvala ... sutla, skvala ... 
